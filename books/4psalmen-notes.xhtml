 <root>
 <div id="n002">Daar deze Psalm, als voorrede, buiten de reeks viel, is het licht verklaarbaar, waarom de tweede Psalm oudtijds de eerste genoemd werd, gelijk zulks in den Griekschen tekst van Act. XIII 33 nog geschiedt.</div>
 <div id="n003">In den grondtekst: ‘der spotters’; naar de Septuagint: der verpestenden. Door <hi type="italic">stoel</hi> of gestoelte wordt waarschijnlijk een oostersche zitbank of ‘divan’ bedoeld, waarop hier de boozen bijeenzitter tot het beramen en bewerken van kwaad. In het <hi type="italic">wandelen</hi>, <hi type="italic">staan</hi> en <hi type="italic">zetelen</hi> worden drie elkander overtreffende soorten van boosheid aangeduid: instemming met goddeloozen; opzettelijk en herhaald plegen van kwaad; verleiding van anderen.</div>
 <div id="n004">Gelijk een boom, aan een waterstroom geplant, gedijt en vrucht geeft zonder uit gebrek aan kracht zijn loover te verliezen, zoo is ook de groei en de bloei van den vrome, die in gemeenschap is met God.</div>
 <div id="n005">Hebr.: ‘het kaf’. Onbestendig zijn zij, als dwarrelend stof; hoe zouden zij dus iets goeds kunnen voortbrengen of zich gelukkig gevoelen?</div>
 <div id="n006">Naar de meeste HH. Vaders meenen, wordt hier door <hi type="italic">gericht</hi> en <hi type="italic">vergadering</hi> het laatste oordeel bedoeld.</div>
 <div id="n007">Het laatste vers geeft de reden aan van het verschillend lot van vromen en goddeloozen. God <hi type="italic">kent</hi>, d.i. zegent, beschermt den vrome op zijn levenspad, terwijl de goddelooze den breeden weg des verderfs opgaat. Het aan God toegeschreven <hi type="italic">kennen</hi> duidt dikwerf in de H. Schrift een kennis aan, die iets te weeg brengt, hier ten goede, elders ten kwade, zoodat het eensluidend kan zijn met beloonen of met straffen. <br/>- Deze Psalm prijst het geluk van elken rechtvaardige, die zich van zonden onthoudt en reinigt (v. 1), in zijne overwegingen verlichting erlangt (v. 2) en zich met God vereenigd houdt; zoo iemand wordt door eenen stroom van genaden geheiligd en gezegend. Verschillende HH. Vaders meenen, dat hier sprake is van Christus, den Rechtvaardige bij uitstek; deze was immers vrij van zonden, innig met zijnen Vader verbonden, trouw in het volbrengen van diens wet en wil, en trouw daarin tot aan het kruis. Met en door Hem is het kruis de vruchtbare boom des levens geworden.</div>
 <div id="n008">Deze Psalm handelt niet in den typischen, maar in den letterlijken zin van den Messias; zulks blijkt uit Act. IV 25 volg., uit het eenparig gevoelen der HH. Vaders, uit de leer door de Rabbijnen gevolgd tot aan de twaalfde eeuw, en uit de woorden van v. 7 en 8, die alleen van den Zoon Gods kunnen gebezigd worden. Dat het Rijk van den Messias, zijnen afstammeling, eeuwigdurend zou zijn, wist David uit de woorden van den profeet Nathan. Vgl. II Reg. VII.</div>
 <div id="n009">Wat willen, wat vermogen zij? Hun toeleg is onzinnig en moet mislukken.</div>
 <div id="n010">Wie door <hi type="italic">de heidenen</hi> en <hi type="italic">de volken, de koningen</hi> en <hi type="italic">de vorsten</hi> bedoeld worden, blijkt uit Act. IV 25-27. Buiten Herodes en Pilatus worden zonder twijfel allen gemeend, die zich aan de wet van God en zijnen Gezalfde willen onttrekken, in bandelooze vrijheid leven en tegen Christus en zijne Kerk samenspannen.</div>
 <div id="n011">Hebr.: ‘maschiach’. De naam van den Messias is aan deze plaats ontleend. Gezalfd werden de hoogepriesters, de koningen en somtijds de profeten; zinnebeeldelijk werd daardoor de mededeeling der gaven van den H. Geest aangeduid. De Zaligmaker wordt daarom bij uitnemendheid de <hi type="italic">Gezalfde</hi> genoemd: vervuld van den H. Geest is Hij de hoogepriester, profeet en koning bij uitstek.</div>
 <div id="n012">Deze oproerkreet werd inderdaad door de Joden tegen Christus uitgestooten. Vgl. Luc. XIX 14; Joan. XIX 15.</div>
 <div id="n013"><hi type="italic">De Heer</hi>, Hebr.: ‘Adonaï’. God zal hen bespotten door daden, hunne plannen verijdelen, hen behandelen geheel overeenkomstig hunne dwaasheid.</div>
 <div id="n014">Telkens als Hij zijnen tijd gekomen acht, zal Hij tot hen spreken met woorden en daden.</div>
 <div id="n015">Aldus de Gezalfde van v. 2. Naar den grondtekst zegt hier de Vader: ‘Ik heb mijnen Koning aangesteld over Sion, den heiligen berg’; waarbij de Zoon dan voegt: ‘Ik zal zijn bevel verkondigen’. Door deze woorden wordt het goddelijk gezag gehandhaafd tegenover den oproerigen kreet van v. 3. <hi type="italic">Sion</hi> staat hier voor Jerusalem, de voorafbeelding der Kerk, het Rijk van Christus, dat Hem door een <hi type="italic">bevel</hi>, d.i. door zijns Vaders wil, dien Hij in v. 7-9 gaat verkondigen, is toegewezen.</div>
 <div id="n016">Dat hier niet van een geschapen gunsteling, maar van een eigenlijken <hi type="italic">Zoon</hi> en een eigenlijk <hi type="italic">verwekken</hi> of voortbrengen sprake is, blijkt uit de overlevering, uit Hebr. I 5 en uit den samenhang: aan den Messias dienen zich allen te onderwerpen, omdat Hij de eengeboren Zoon Gods is. Het <hi type="italic">heden</hi> dient dus van de eeuwige voortbrenging des Zoons te worden opgevat. In de eeuwigheid is noch verleden, noch <hi type="italic">heden</hi>, noch toekomst; zij is, zegt Dionysius Carth., het eindeloos en tevens volmaakt bezit des levens. Sommigen leggen het <hi type="italic">verwekken</hi>, naar Hebr. V 5, uit van de voortbrenging in den schoot der H. Maagd; anderen, naar Act. XIII 33, van de verrijzenis en hemelvaart van Christus.</div>
 <div id="n017">Zijt Gij mijn Zoon, dan zijt Gij ook Koning en hebt Gij recht op onderdanigheid; daarom wil het slechts, en niet alleen de Joden (v. 6), maar ook de <hi type="italic">heidenen</hi>, dus alle volkeren, zullen U gehoorzamen.</div>
 <div id="n018">De <hi type="italic">ijzeren schepter</hi> is het zinnebeeld van Gods onwrikbare rechtvaardigheid en onwederstaanbare almacht. Met deze uitgerust zal dus de Messias de volkeren <hi type="italic">bestieren</hi>, d.i. ze aan zijne wet onderwerpen en de weerspannigen (v. 2-3) kastijden. In v. 10-13 spreekt wederom de Psalmist.</div>
 <div id="n019">Huldigt Hem blijmoedig en met liefde, maar tevens met ontzag.</div>
 <div id="n020">Hebr. ‘kust den Zoon’, d.i. huldigt Hem door een uitwendig teeken van aanbidding, door het onderhouden zijner geboden.</div>
 <div id="n021">Dit behoort wellicht bij het voorafgaande; de slotgedachte van den Psalm is dan: ‘Gelukkig enz.’</div>
 <div id="n022">Over de betrouwbaarheid der opschriften zie de Inleiding bladz. 17. Mogelijk is het, dat David eerst later dezen Psalm zong en daarbij tevens dacht aan zijne talrijke buitenlandsche oorlogen.</div>
 <div id="n023"><hi type="italic">Velen</hi> van mijne vijanden, of wel van mijne terneergeslagen vrienden. <hi type="italic">Van mijn ziel</hi>, hebraïsme voor: van mij. Tegenover de hier uitgedrukte bewering stelt David in v. 4 en 5 zijn gegrond vertrouwen op God.</div>
 <div id="n024">Mijnen <hi type="italic">roem</hi> heb ik van U of zoek ik in U alleen. Of wel: mijne koninklijke macht heb ik van U, en dus van rechtswege; daarom zal ik ze, door U gesteund, niet verliezen. Gij immers beurt mij het <hi type="italic">hoofd</hi> op, dat ik droefgeestig liet hangen; want op mijn gebed maakt Gij mij (v. 5-8) tot overwinnaar.</div>
 <div id="n025">Dezen nacht (of in elk gevaar), stuurde ik met luider stem tot God mijn gebed.</div>
 <div id="n026">Voor den Israëliet kwam alle hulp uit den tabernakel op Sion, een zichtbare voorstelling des Hemels.</div>
 <div id="n027">Ondanks het gevaar, dat mij buiten mijn weten bedreigde, bleef ik ongedeerd en kon ik, door God opgebeurd, weder opstaan. Vgl. II Reg. XVII 1, 2, 14.</div>
 <div id="n028">Hebr.: ‘Gij sloegt al mijne vijanden op hunne kaken’. Het volgend beeld is aan de jacht ontleend: wilde dieren zijn onschadelijk als hun gebit verbrijzeld is. Door <hi type="italic">zondaars</hi> worden in de Psalmen herhaaldelijk David's boosaardige vijanden aangeduid. God maakte allen onschadelijk, die den dichter <hi type="italic">zonder grond,</hi> d.i. zonder eenige schuld van zijnen kant, zochten te benadeelen. Zoodanigen waren Saül, Abner, Absalom enz.</div>
 <div id="n029">Edelmoedig vraagt David, dat God het volk moge sparen. Sommigen zien daarentegen in v. 9 een doxologie, die in lateren tijd tot liturgisch gebruik bij den Psalm gevoegd is. <br/>- Vele HH. Vaders meenen, dat deze Psalm in den letterlijken, anderen dat hij in den typischen zin handelt van Christus, die, evenals David, vóór zijn lijden over de beek Cedron toog. De Psalm wordt door eenigen bovendien uitgelegd van de velerzijds bestookte, maar door Gods hulp steeds zegepralende Kerk.</div>
 <div id="n030">Hebr.: ‘Lamnatseach’ aan den bestuurder, d.w.z. van het koor, of aan den voorzanger, ter uitvoering. Het Grieksch en het <hi type="italic">in finem</hi> der Vulgaat duidt volgens de HH. Vaders eenen Psalm aan, waarin het einde van alles, de eindoverwinning van Christus, ons volmaakt en eeuwig geluk, bezongen wordt. Anderen vertalen het door: Psalm te zingen bij het einde der godsdienstoefening; of wel: zonder tusschenpoozen tot het einde toe. Anderen door: ‘fortissimo’, met volle borst. <hi type="italic">Onder de liederen</hi> is waarschijnlijk hier zooveel als <hi type="italic">Loflied.</hi> De grondtekst heeft: <hi type="italic">met snarenspel.</hi></div>
 <div id="n031">Steeds vond ik gehoor bij God, die mijne rechtvaardige zaak, of mij, zijnen gerechtige, bemint en beschermt. De zin kan echter ook zijn: steeds verhoorde mij mijn God, de oneindig rechtvaardige.</div>
 <div id="n032">Gij wereldlingen, hoelang zult gij het hart nog vol hebben van tijdelijke zaken (vgl. v. 6 en 8), die u niets meer dan een schijngeluk kunnen geven. Naar den grondtekst kan de zin ook zijn: Gij, die zonen van mannen en dus uiteraard manmoedig en standvastig zijt, hoelang nog zult gij <hi type="italic">zwaar</hi>, d.i. verstokt, <hi type="italic">van harte</hi> zijn en niet naar mij, uwen koning, luisteren?</div>
 <div id="n033">Hoe kunt gij u zoo gemakkelijk en graag door schijngeluk of door ijdele beloften laten misleiden en overhalen om iets te zoeken dat men u voorliegt? Misschien ook: Waarom lastert en liegt gij tegen mij?</div>
 <div id="n034">Een herinnering aan David's wonderbare verheffing.</div>
 <div id="n035">De zin schijnt te zijn: heeft mijn gedragslijn u tot ontevredenheid gestemd, <hi type="italic">zondigt</hi> dan <hi type="italic">niet</hi> in uwen toorn door hardnekkigheid of boos opzet (vgl. v. 3), maar overpeinst en beweent in de stilte van den nacht wat gij kwaads tegen mij, uwen koning, hebt verzonnen.</div>
 <div id="n036">Draagt aan God een offer op, dat Hem welgevallig is door uwe onderwerping aan mij, dien de Heer als uwen koning heeft aangesteld; de Heer heeft immers recht daarop. Of wel: tracht het door u gepleegde onrecht door zoenoffers te herstellen.</div>
 <div id="n037">De <hi type="italic">velen</hi> zijn of ontmoedigde vrienden, die geen uitkomst zien en naar de <hi type="italic">goederen</hi> des vredes verlangen; of de muiters, die in hun baatzuchtigheid zeggen: Wien zullen wij volgen? Wie verzekert ons de meeste goederen?</div>
 <div id="n038">David antwoordt met te wijzen op het van God ontvangen gunstbetoon; dat <hi type="italic">licht van</hi> Gods <hi type="italic">gelaat</hi> is een heilspellend teeken en heeft voor hem meer waarde, dan (v. 8) voor zijne tegenstanders de overvloed van tijdelijke goederen. Naar de Septuagint is de zin: als een standaard is verheven boven ons (d.i. zichtbaar beschermt en zegent ons,) uw gunst. Naar den grondtekst kan de zin zijn: Gij schenkt vreugde aan mijn hart imeer dan zij er hebben) ten tijde dat hun tarwe en hun wijn overvloedig zijn (d.i. bij eenen rijken oogst).</div>
 <div id="n039">Het schijngeluk der goddeloozen, zegt de H. Aug., is het zekerste teeken van Gods gramschap tegen hen.</div>
 <div id="n040">Het <hi type="italic">in idipsum</hi>, dat in de Psalmen der Vulgaat herhaaldelijk voorkomt, is een letterlijke vertaling van het Grieksch, en beteekent naar gelang van den zin: te gelijk, altegader, eveneens.</div>
 <div id="n041">Gij hebt mij verwijderd van alle vijanden en gevaren en als gehuisvest in uwe hoop; daarom ben ik (v. 9) volkomen gerust. <br/>- Vele HH. Vaders, o.a. Augustinus, Hiëronymus, Athanasius, - Cassiodorus, en de meeste schriftverklaarders meenen, dat David hier spreekt als de voorafbeelding van Christus, wiens gebed de Vader verhoort; die door zijnen Vader wonderbaar verheven is; die het licht is van Gods aanschijn; wiens beeld in onze ziel is gedrukt en die in roemvolle rust gezeten is aan de rechterhand zijns Vaders.</div>
 <div id="n042">Zie Psalm IV noot 1.</div>
 <div id="n043">De zin schijnt te zijn: Psalm, bestemd voor de Joodsche natie, <hi type="italic">erfgename</hi> van Gods beloften. De HH. Vaders zien in de <hi type="italic">erfgename</hi> de Kerk of de geloovige ziel. Hebr.: ‘El hannechiloth’, met begeleiding van fluitspel.</div>
 <div id="n044">Door de sterker uitgedrukte herhaling maakt de Psalmist zijne bede steeds dringender.</div>
 <div id="n045">Ik <hi type="italic">zie uit</hi> naar uwe hulp. Dat hij dit reeds in den vroegen morgen doet, mag wel een beweegreden zijn om hem te verhooren.</div>
 <div id="n046">Zinspeling op de bescherming, die oudtijds met de gastvrijheid verbonden was.</div>
 <div id="n047">Hier is sprake van herhaalde bloedvergieting, en worden allen bedoeld, die de gewoonte hebben bloed te vergieten of daartoe bereid zijn, bij uitstek wellicht Saül of Doëg. Vgl. I Reg. XXI; XXII. Tegenover de boosaardigheid en de aanslagen zijner vijanden stelt hij (v. 8) zijne godsvrucht: vol vertrouwen op Gods oneindige <hi type="italic">goedertierenheid</hi> wil hij zich aanbiddend voor zijnen <hi type="italic">heiligen tempel</hi>, d.i. den tabernakel (vgl. I Reg. I 9 en III 3), gaan nederwerpen en bidden: <hi type="italic">Heer</hi>, enz. v. 9).</div>
 <div id="n048">Toon en bereid mij den weg, dien ik onder uw oog, door U bemind en beveiligd, kan bewandelen en maak mij zoodoende gelukkig. Hebr.: ‘baan uwen weg onder mijn oog’, d.i. maak mij den weg uwer gerechtigheid, uwer geboden, effen, opdat ik dien gemakkelijk kunne bewandelen. Gods hulp heeft hij noodig <hi type="italic">om</hi> zijne <hi type="italic">vijanden</hi>; want (v. 10) zij zijn niet oprecht in hunne woorden en hun <hi type="italic">hart is ijdel</hi>, d.i. valsch. Hebr.: ‘hun binnenste is verderf’.</div>
 <div id="n049">Gelijk een <hi type="italic">open graf</hi> ademen zij dood en bederf uit, terwijl zij met listige tong hunne booze plannen verbergen. Of wel: gelijk een grafkuil steeds naar nieuwe lijken, zoo verlangen zij naar moord en dood. Om die boosaardigheid veroordeel hen! De verwensching, die David hier, zooals dikwerf elders uitspreekt, is geen uitvloeisel van haat; in zijne tegenstrevers erkent hij de vijanden van God, die hen zelf vervloekt (vgl. Deut. XXVII 15 enz. XXVIII 15 enz.), en wiens woorden David in zijnen ijver voor Gods eer herhaalt (o.a. in Ps. CXVIII 21), gelijk Christus en de Apostelen het naderhand ook deden. Meestal echter zijn die vervloekingen evenzooveel voorspellingen; zoo zegt o.a. de H. Petrus Act. I 20, dat in de straf van Judas en van de Joden de voorspelling van Psalm LXVIII 26 en CVIII 26 was vervuld geworden. Elders wenscht de Psalmist zijnen vijanden tijdelijke rampen toe, opdat zij tot inkeer mogen komen; opdat de vromen verlost en van het kwaad afgeschrikt, de boozen beteugeld worden en Gods rechtvaardigheid reeds in dit leven in vollen luister moge schitteren.</div>
 <div id="n050">Zorg, dat zij hunne plannen niet kunnen verwezenlijken. De zin kan ook zijn: dat zij ten val geraken wegens of door hunne booze plannen.</div>
 <div id="n051">In den grondtekst: ‘en Gij zult boven hen een tent spannen’. In de Septuagint: ‘Gij zult uwe tent tusschen hen bewonen’, d.i. hen met uwe bescherming gestadig vergezellen.</div>
 <div id="n052">Sommigen meenen, dat deze woorden naderhand in de oude liturgie der Joden bij den Psalm gevoegd zijn. <br/>- Bellarminus en anderen leggen overeenkomstig het opschrift dezen Psalm in den mond der Kerk, die verlangt van hare vijanden (de ketters, volgens de HH. Hiëronymus, Athanasius en anderen,) verlost te worden om God in volmaaktheid te dienen en tot de vreugde zijner eeuwige woonplaats te geraken.</div>
 <div id="n053">Zie Psalm IV noot 1.</div>
 <div id="n054">Hebr.: ‘Al hassjeminith’, met snarenspel. De meeningen omtrent dit opschrift zijn zeer uiteenloopend. Volgens velen beteekent het: te zingen met begeleiding van de achtsnarige harp. Volgens anderen: in den achtsten, ernstigen toon; of: door het achtste zangerenkoor; of: door de tenorstem. De HH. Vaders leggen het <hi type="italic">pro octava</hi> uit: voor den Zondag, d.i. den dag der geheimzinnige verrijzenis; of ook: voor het toekomstig leven, nl. voor den dag, die op den tijd (de week) van dit leven volgt.</div>
 <div id="n055">Deze Psalm is de eerste onder de boetpsalmen. Sommigen zien daarin een gebed om de lichamelijke gezondheid te erlangen, die David tot straf voor zijne zonden verloren had; anderen meenen, dat ook hier sprake is van Absalom's opstand of Saül's vervolging. De Psalm is een uiting van berouw en boetvaardigheid. De Psalmist is zwaar gestraft, maar hoopt, dat God hem zal gaan behandelen naar zijne barmhartigheid.</div>
 <div id="n056"><hi type="italic">Hoelang nog</hi> houdt Gij U en uwe hulp van mij verwijderd? <hi type="italic">Mijne ziel</hi> is in verslagenheid en <hi type="italic">mijn gebeente,</hi> d.i. mijne lichamelijke gezondheid, is geschokt, omdat uwe genade en hulp uitblijft.</div>
 <div id="n057"><hi type="italic">Keer terug</hi> met uwe hulp, opdat uwe barmhartigheid aan allen blijke, en ik ze kunne verheerlijken; immers (v. 6) de dooden vermogen zulks niet. <hi type="italic">Mijne ziel</hi> staat hier voor <hi type="italic">mijn leven</hi>, zooals blijkt uit v. 6. Vgl. Ps. VII 6.</div>
 <div id="n058">Het <hi type="italic">gedenken</hi> beteekent hier: uiterlijken eeredienst bewijzen, zooals blijkt uit het parallelisme, dat in <hi type="italic">loven</hi> ligt. De <hi type="italic">onderwereld</hi> is hier de verblijfplaats der dooden, (Hebr.: Sjeol) of wel in het bijzonder de verblijfplaats van de zielen der gestorven rechtvaardigen (‘limbus’), waar God niet volmaakt geprezen wordt, zooals zulks in den hemel geschiedt. Sommigen meenen, dat hier de hel bedoeld wordt. - Noch hier noch elders wordt door den Psalmist het bestaan van een toekomstig leven uitgesloten; evenals andere gerechtigen van het Oud Verbond scheidde hij ongaarne uit dit leven, omdat de onderwereld, zelfs die der rechtvaardigen (‘Abraham's schoot’), een plaats was zonder openbare godsdienstoefening, waar geen verdiensten konden verworven worden, een oord van afwachting en van beperkte vreugde. Van den hemel zegt hij daarentegen: ‘Ik zal verzadigd worden, als uw heerlijkheid zich zal vertoonen’. Ps. XVI 15.</div>
 <div id="n059">Het zielsverdriet en de verontwaardiging, die ik gevoel, hebben mijne krachten gesloopt. Anderen zien in de <hi type="italic">grammoedigheid</hi> de straffende rechtvaardigheid van God of de woede van David's vijanden.</div>
 <div id="n060">In zijn vertrouwen op God ziet de profeet zijne wenschen als reeds vervuld aan en betuigt dit tot driemaal toe met dank.</div>
 <div id="n061">De toekomst wordt hier uitgedrukt onder den vorm van eenen wensch. Volgens anderen is het een vloek, die in dit of in het ander leven moet vervuld worden. Vgl. Ps. V noot 8. <br/>- Volgens de HH. Gregorius M., Hiëronymus, Augustinus en anderen vraagt David in dezen Psalm God om vergiffenis van zijne zonden. Volgens anderen handelt deze Psalm niet van de zonde, den dood der ziel, en van de hulp der genade, maar kan hij zeer goed daarop toegepast worden.</div>
 <div id="n062">Hebr. ‘Schiggaion’, d.i. klaaglied of wel ‘dithyrambus’. Volgens anderen: gezang over de dwalingen, nl. der vijanden.</div>
 <div id="n063">Waarschijnlijk een lasteraar, een van Saül's hovelingen, over welken David zich beklaagt I Reg. XXIV 10. Sommigen meenen, dat Doëg, enkelen dat Saül zelf bedoeld wordt. In den grondtekst wordt hij <hi type="italic">Chus</hi> genoemd.</div>
 <div id="n064">David heeft het hart vol van zijnen tegenstander en vervolger en is er van overtuigd, dat God diens aanslagen kent; daarom noemt hij hem niet eens met zijnen naam. Door de <hi type="italic">ziel</hi> wordt hier het leven bedoeld. Vgl. v. 6.</div>
 <div id="n065">Indien ik datgene pleegde, waarvan men mij lasterlijk beticht; indien ik iemand verongelijkte of maar kwaad met kwaad vergold, dan mogen mijne vijanden mij zoo tot val brengen, dat ik <hi type="italic">ontredderd</hi>, d.i. dat mijn weerstand krachteloos of wel dat de hoop op hetgeen Gij mij beloofd hebt, verijdeld wordt.</div>
 <div id="n066">Het <hi type="italic">anima, vita</hi> en <hi type="italic">gloria</hi> der Vulgaat zijn hebraïsmen en staan hier en elders voor het persoonlijk voornaamwoord; dus hier voor <hi type="italic">mij.</hi> De ziel, het levensbeginsel, wordt <hi type="italic">gloria</hi>, eer, genoemd, omdat zij 's menschen eer is wegens hare gelijkenis met God. De <hi type="italic">eer</hi> kan ook in letterlijken zin worden opgevat. In plaats van <hi type="italic">in terra</hi> heeft de Septuagint: <hi type="italic">in terram;</hi> de zin is dan: hij werpe mij op den grond en vertrappe mij.</div>
 <div id="n067">In welken zin het <hi type="italic">verheffen bij de grenzen</hi> dient genomen te worden, is niet zeer duidelijk; het Hebr. kan beteekenen: toon U groot en machtig, nu het boos opzet mijner vijanden de uiterste grenzen bereikt; of wel: toon zulks daar, waar Gij paal en perk stelt aan den overmoed mijner vijanden; of ook: oefen uwe straffende macht uit aan de uiteinden der wegen, opdat mijne vijanden niet ontsnappen. Naar de Vulgaat schijnt de zin: <hi type="italic">verhef U bij de grenzen der vijanden</hi> om ze in hun eigen land te bestoken.</div>
 <div id="n068">Haast U mij te helpen, gelijk Gij zelf beveelt dat de rechters den onschuldigen hulp verleenen. Hebr.: ‘Verhef U om de verbolgenheden mijner verdrukkers en kom op voor mij, Gij, die het gericht beveelt’.</div>
 <div id="n069">Talrijk zal de menigte zijn dergenen, die acht geven op uw vonnis en uwe kastijdingen. Misschien echter ook: de naburige volken, die getuigen zijn van mijne vervolging, zullen uwe hulp zien en begrijpen, dat onschuld en recht aan mijne zijde zijn. Sommigen vertalen: kom ten oordeel, omringd van de twaalf stammen van Israël en beklim om hunnentwil uwen rechterstoel.</div>
 <div id="n070">Het ‘propter hanc’ der Vulgaat kan ook, als hebraïsme, beteekenen: dus, daarom. De <hi type="italic">hooge</hi> is hier of de verheven rechterstoel, of de hemel. Door het opschorten der straf scheen God zijne rechtspleging gestaakt te hebben; daarom noodigt de Psalmist Hem uit, die te hervatten, hetzij hier op aarde, hetzij uit den hoogen hemel.</div>
 <div id="n071">d.i. Kome uw vonnis over mij. Anderen vertalen dit: naar de onschuld, die in mij is. Hij doet hier tegenover zijn lasteraars een beroep op God als den rechtvaardigen Rechter der geheele wereld.</div>
 <div id="n072"><hi type="italic">Richt</hi> hem <hi type="italic">op</hi> en bevestig hem. De Joden hielden het <hi type="italic">hart</hi> voor den zetel van verstand en wil, de <hi type="italic">nieren</hi> voor dien der begeerten en driften. In het Hebr. staat bij <hi type="italic">God: de Gerechte</hi> en v. 11 luidt: mijn schild is bij God, die redding enz.</div>
 <div id="n073">Hebr.: ‘een rechtvaardige rechter, en die toornt telken dage’, d.i. die den strijd tegen het booze nooit staakt, al schijnt Hij zulks dikwerf te doen. Naar de Vulgaat schijnt de zin te zijn: God is lankmoedig; immers Hij straft niet elken dag, maar wacht zijnen tijd af.</div>
 <div id="n074">Hebr.: ‘dan wet Hij zijn zwaard’.</div>
 <div id="n075">Volgens anderen: Hij houdt zijne schichten bereid voor hen, die mij met vlammende woede vervolgen.</div>
 <div id="n076"><hi type="italic">Hij</hi>, d.i. de snoodaard (zie v. 3), vat booze plannen op en pleegt onrecht; hij belaagt mij als een wild dier; maar door Gods toedoen valt het uit tot zijn eigen schande en schade.</div>
 <div id="n077"><hi type="italic">Zijne smart</hi> is hier het ongeluk, dat hij voor anderen beraamd had.</div>
 <div id="n078">Hij prijst God, omdat deze in <hi type="italic">zijne gerechtigheid</hi> hem zal redden en zijne vijanden straffen. <br/>- Spreekt David hier in den naam van iederen vervolgden brave, dan doet hij zulks vooral in dien van Christus, den onschuldige bij uitstek; deze vraagt dan in zijn lijden, dat zijne vijanden door zijne verrijzenis beschaamd worden; dan zal Hem de Kerk, de vergadering der volken, omringen, ter wille van welke Hij naar den hooge opklimt om eens als Rechter der volkeren terug te keeren. Aldus o.a. Theodoretus, de H. Chrysostomus, Muisius, Lindanus.</div>
 <div id="n079">Zie Ps. IV noot 1.</div>
 <div id="n080">Waarschijnlijk zooveel als: Psalm te zingen na den wijnoogst. Hebr.: ‘Al haggittith’. Velen vertalen dit: met begeleiding der gittith (een muziekinstrument), of: naar de zangwijze in zwang bij de inwoners der stad Geth of Gath.</div>
 <div id="n081">Dat deze Psalm op den Messias doelt, blijkt uit I Cor. XV 26 en Hebr. II 6, uit de meening der oude rabbijnen en het eenparig gevoelen der HH. Vaders. Volgens sommigen is hij zulks in den letterlijken, volgens de meesten echter in typischen zin.</div>
 <div id="n082">De <hi type="italic">naam</hi> van God beteekent in de Psalmen beurtelings God zelven, zijne eigenschappen, de uiterlijke, werkdadige openbaring daarvan, zijne goedertierenheid jegens den mensch of iets wat met zijne eer of zijnen eeredienst in betrekking staat. Hier is de zin: hoe bewonderenswaardig zijt Gij in de openbaring uwer almacht, die alom, vooral aan het uitspansel, zoo schittert, dat zelfs kinderen die zien en U loven.</div>
 <div id="n083">Uit hetgeen voorafgaat en volgt, blijkt, dat hier sprake is van Gods heerlijkheid, zooals die niet boven, maar aan den hemel zichtbaar is voor iedereen. De H. Hiër. vertolkt dit elders: zij strekt zich uit boven het uitspansel; anderen: de aarde verheft uwen lof tot boven de wolken.</div>
 <div id="n084">Hebr.: ‘om hen tot zwijgen te brengen’. Vgl. Matth. XXI 16. De <hi type="italic">vijanden</hi> zijn hier degenen, die met <hi type="italic">wraakzuchtige</hi>, maar onmachtige woede aan God weerstaan en Hem lasteren: beschamend en vernietigend is voor hen de lof, dien God Zich zelfs door kinderen doet geven.</div>
 <div id="n085">De Psalmist gewaagt hier niet van de zon, omdat hij den hemel bij nacht aanschouwt.</div>
 <div id="n086">Bij de overweging uwer grootheid slaakt mijn opgetogen gemoed den kreet: Hoe wonderbaar, dat Gij, de Schepper van het zoo grootsch heelal, tot ons, nietelingen, nederdaalt om ons (v. 6-10) te verheffen. Wel heeft de dichter hier den mensch in zijnen tegenwoordigen staat op het oog: thans immers (v. 3) worden er gevonden, die aan God weerstaan; vooral echter vestigt Hij zijne aandacht op den eersten Adam, dien God in het Paradijs over alles had aangesteld, en op den Tweeden, aan wien Hij, naar I Cor. XV 26, alles onderworpen heeft.</div>
 <div id="n087">Als redelijk wezen neemt de mensch de eerste plaats in na de engelen; lichamelijke schoonheid is het eervolle kenmerk der heerschappij, die hij als koning uitoefent over geheel de schepping. Het Hebr. kan in plaats van <hi type="italic">engelen</hi> ook Godheid beteekenen; de zin is dan: Gij hebt den mensch bijna tot eenen God gemaakt; of met betrekking tot Christus: Gij hebt eene wijl de glorie zijner Godheid verborgen in het hulsel van zijn sterfelijk lichaam.</div>
 <div id="n088">Niet alleen de tamme, maar ook de wilde dieren zijn hem onderworpen. <br/>- In hoogeren zin toont de Psalmist aan, hoe God zich verheerlijkt in het herstellen en verheffen van het menschdom door Christus. Door zijne bemiddeling immers zijn Gods geheimen bekend aan kinderen en aan kleinen (vgl. Matth. XI 25 en XXI 16), ter beschaming der sterken (I Cor. I 27, 28). - Beschouwt men het Rijk Gods, de Kerk (<hi type="italic">de maan</hi>), en hare heilige leden (<hi type="italic">de sterren</hi>), dan vraagt men zich terecht, waarom God zooveel voor het menschdom gedaan heeft; waarom Hij zijnen Zoon een luttel beneden de engelen, ja tot een slaaf (Hebr. II 6-8) heeft vernederd; maar dan blijkt ook, dat God het menschdom met Christus verheven, en het met eer en heerlijkheid gekroond heeft, nu God Hem alles heeft onderworpen (Eph. I 20 volg.).</div>
 <div id="n089">Zie Psalm IV noot 1.</div>
 <div id="n090">Volgens de HH. Vaders: Psalm handelende over de geheimen van Christus, d.i. van zijn lijden, zijn dood en zijne verheerlijking in den hemel en in zijne Kerk. Hebr.: ‘Al moeth labben’, Psalm te zingen naar de wijze van ‘Sterf voor den zoon’ of: ‘Sterven moet de zoon’. Anderen lezen: ‘Al alamoth labben’, d.i. Psalm te zingen door het maagdenkoor van Ben of Benaia. Vgl. I Par. XV 20.</div>
 <div id="n091">Gij, o God, die <hi type="italic">gerechtigheid richt</hi>, d.i. die rechtvaardige vonnissen velt en uitvoert.</div>
 <div id="n092">Gij hebt de heidenen, uwe en mijne vijanden, hun strafvonnis doen hooren, uwen toorn doen gevoelen en den <hi type="italic">booze</hi>, d.i. de snoodaards, vernietigd.</div>
 <div id="n093">Hun roem, ja zelfs hun naam <hi type="italic">ging te niet</hi> in hunne nederlaag, gelijk een gebouw, dat <hi type="italic">met gedruisch</hi> ineenstort.</div>
 <div id="n094">Gelijk Hij mij recht verschafte, zoo zal Hij steeds als Rechter blijven zetelen en oordeelen.</div>
 <div id="n095">Hij woont <hi type="italic">op Sion</hi> onder u als uw beschermer; als verdediger der onderdrukten op te treden, ziedaar zijne <hi type="italic">oogmerken</hi>, zijn streven.</div>
 <div id="n096">Vgl. Gen. IX 5. God, die weerwraak neemt over vergoten <hi type="italic">bloed</hi>, is <hi type="italic">hunner</hi>, d.i. <hi type="italic">der armen</hi>, hier der verdrukten, <hi type="italic">gedachtig geweest,</hi> toen Hij de heidenen tot straf voor hunne aanslagen vernietigde.</div>
 <div id="n097">Niet alle gevaar is geweken, en daarom, o Heer, zie toe en bevrijd mij van mijne vijanden en hunne kwellingen. Sommigen meenen echter, dat David in v. 14 en 15 het gebed aanhaalt der <hi type="italic">armen</hi> vermeld in v. 13.</div>
 <div id="n098">Gij hebt mij aan het doodsgevaar ontrukt in het verleden: help mij ook nu, opdat enz. <hi type="italic">Sion's dochter</hi> is Jerusalem. In en bij <hi type="italic">de poorten</hi> der stad hadden gewoonlijk talrijke bijeenkomsten plaats.</div>
 <div id="n099">Zoo zeker is hij van Gods bijstand, dat hij bereids den juichtoon aanslaat; hij ziet zijne vijanden reeds vastzitten in <hi type="italic">het verderf</hi>, den moordkuil, dien zij voor hem gedolven, in den <hi type="italic">strik,</hi> dien zij voor hen gespannen hadden.</div>
 <div id="n100">Door 's Heeren beschikking.</div>
 <div id="n101">Mogen zij omkomen!</div>
 <div id="n102">Mijne vijanden zijn heidenen; veroordeel ze naar uwe rechtvaardigheid en fnuik hunne macht en hunnen overmoed.</div>
 <div id="n103">Uit het Hebr.: ‘Jaag hun schrik aan’ blijkt, dat de zin is: Onderwerp ze aan uwen wil en uwe wet, opdat zij hun machteloosheid inzien en hun overmoed betoomd worde.</div>
 <div id="n104">Het tweede deel heeft geen opschrift en is in gedachten en uitdrukkingen met het eerste verwant, al schijnt toon en trant te verschillen; beide deelen zijn gericht tegen David's vijanden. In den grondtekst zijn sporen aanwezig, die op éénen, alphabetischen Psalm wijzen, en bij de liturgie der Oude Synagoge waren beide deelen vereenigd. Mogelijk blijft het intusschen, dat David het tweede gedeelte eerst naderhand bij het eerste gevoegd heeft.</div>
 <div id="n105">Weeklacht in den vorm eener vraag. Het is alsof God zich opzettelijk van den dichter verwijderd houdt en niet wil zien, hoe zijne vijanden hem prangen.</div>
 <div id="n106">Naar het parallelisme is de zin: de <hi type="italic">armen</hi> geraken in nood, door <hi type="italic">de listen</hi>, welke de boozen verzinnen. Naar den grondtekst kan de zin zijn: dat de boozen in hun eigen strik gevangen worden! Door <hi type="italic">armen</hi> worden hier en elders de vervolgden en onderdrukten bedoeld en onder dezen vooral de rechtvaardigen. Wat van den <hi type="italic">booze</hi> gezegd wordt, is op alle boozen toepasselijk, maar staat hier als beweegreden voor God om David's vijanden te vernederen.</div>
 <div id="n107">Hebr.: ‘De booswicht in de hoogte van zijnen neus’ (d.i. in zijne trotschheid, zegt): God zal het niet straffen; er is geen God: (ziedaar) al zijn gedachten’. In de hevigheid zijner driften vraagt de booswicht er niet naar, of hij God beleedigt. Of wel: de booswicht tergt God; in zijne bedorvenheid zegt hij: God vraagt er niet naar; want in zijne opvatting is er geen God. Vgl. v. 13.</div>
 <div id="n108">Het 's alsof Gods <hi type="italic">gerichten</hi>, d.i. zijne rechten, rechtsbepalingen, voorschriften en oordeelen voor hem niet bestonden; hij denkt er niet aan.</div>
 <div id="n109">Hebr.: ‘hij blaast op zijne tegenstrevers’, d.i. hij blaast ze weg, hij onderdrukt ze; of: hij slaat ze neer met hooghartige, bitse woorden.</div>
 <div id="n110">Zijne woorden zijn als adderspog zoo venijnig en steeds heeft hij die bereid om aan anderen <hi type="italic">kwelling</hi> en <hi type="italic">weedom</hi> te berokkenen.</div>
 <div id="n111">Gelijk hier de onrechtvaardigen door <hi type="italic">rijken</hi>, zoo worden in v. 9 de <hi type="italic">onschuldigen</hi> en verdrukten aangeduid door <hi type="italic">de armen.</hi></div>
 <div id="n112">In zijnen strik.</div>
 <div id="n113">De ongelukkige wankelt dan en komt tot val. De zin kan volgens de Vulgaat ook zijn: hij, d.i. de booswicht, <hi type="italic">bukt</hi> en <hi type="italic">valt</hi> op hem; of volgens het Hebr.: ‘de snoodaard duikt en kromt zich (d.i. gelijk een leeuw, die op zijn prooi gaat springen), en de ellendigen vallen in zijne machtige’ (d.i. klauwen).</div>
 <div id="n114"><hi type="italic">God vergeet</hi> mijne daden, of den ellendige: Vgl. v. 12.</div>
 <div id="n115">De verheffing der <hi type="italic">hand</hi> Gods duidt de uitoefening aan of wel van Gods almacht (vgl. Ps. VIII 7), of van zijne goedertierenheid (vgl. Ps. CXLIV 16), of wel, zooals hier, van zijne rechtvaardigheid. De zin is hier: straf de boozen, verlos de onderdrukten; immers (v. 13) genen tergen U, want zij loochenen uwe voorzienigheid en rechtvaardigheid.</div>
 <div id="n116">En toch vraagt Gij er om en <hi type="italic">ziet</hi> elke verongelijking, opdat Gij ze, als uw tijd gekomen is, wreekt op hen, die ze veroorzaakten.</div>
 <div id="n117">Ontneem hem de macht om te schaden, straf zijne zonde en zorg dat van zijn misdadig streven geen spoor meer overblijft.</div>
 <div id="n118">Hij blijft Heer en beschermer van ons land en volk.</div>
 <div id="n119">Naar de Septuagint: de neiging, de gesteltenis des harten, op welke God let; dus hier: het goed voorbereide, vrome gebed.</div>
 <div id="n120"><hi type="italic">Op de aarde</hi> behoort hier bij <hi type="italic">mensch;</hi> de zin is dus: een aardbewoner, een aardworm. <br/>- Verscheidene HH. Vaders meenen, dat in opschrift en Psalm sprake is van het geheim der overwinning door het vleeschgeworden Woord op den duivel behaald en voortgezet in de overwinningen van zijn geheimzinnig lichaam, de Kerk. Volgens hen (o.a. de HH. Hiëronymus en Augustinus, Cassiodorus, enz.) wordt de duivel bedoeld door <hi type="italic">den vijand</hi>, die <hi type="italic">in hinderlaag ligt,</hi> door den <hi type="italic">snoodaard,</hi> den <hi type="italic">leeuw</hi> enz. Hij werd overwonnen, toen Christus het kruis als zijnen troon beklom. Nog dagelijks echter gaat hij voort, de geloovigen te kwellen (tweede gedeelte van den Psalm); en dit zal vooral geschieden tegen het einde der wereld; dan zal de boosheid ten top stijgen; maar duivel en boosheid zullen dan door Christus voorgoed overwonnen en uit zijn Rijk gebannen worden.</div>
 <div id="n121">Zie Ps. IV noot 1.</div>
 <div id="n122"><hi type="italic">Tot mijne ziel,</hi> d.i. tot mij. Zie Psalm VII 6. David's vrienden halen als beweegreden aan hetgeen volgt in v. 2-3.</div>
 <div id="n123">De vermoedelijke zin is: Wat gij, David, gedaan hadt om het geschil met Saül bij te leggen, hebben uwe vijanden door hunne lastertaal te niet gedaan; en wat vermoogt gij tegen zulke valschheid, gij, die alleen datgene doet wat recht en billijk is? Hebr.: ‘de grondslagen zijn vernield; wat kan de gerechtige’? d.i. wellicht: goddelijk en menschelijk recht wordt met voeten getreden, wat vermag dan de gerechtige? David antwoordt daarop in hetgeen volgt.</div>
 <div id="n124"><hi type="italic">Tempel</hi> en <hi type="italic">hemel</hi> zijn hier wel van gelijke beteekenis. Al is de Heer hoog verheven in den hemel, en al schijnt Hij soms de oogen te sluiten voor goed en kwaad, toch ziet Hij alles, en door hetgeen Hij beschikt en toelaat, vorscht Hij uit, of de zondaars hardnekkig de <hi type="italic">boosheid</hi> liefhebben en de verdrukten inderdaad de gerechtigheid beminnen; daarom verlaat zich David op Hem.</div>
 <div id="n125">De zondaar <hi type="italic">haat zijne ziel;</hi> door de zonde stort hij ze in het verderf. Naar den grondtekst duidt <hi type="italic">zijne ziel</hi> hier God aan, die alle ongerechtigheid haat en bestraft.</div>
 <div id="n126">De <hi type="italic">strikken</hi> zijn rampen, die hen machteloos maken. <hi type="italic">Vuur en zwavel</hi> is een zinspeling op den ondergang van Sodoma. De <hi type="italic">beker</hi> wordt hier en elders in de beteekenis van aandeel of lot gebruikt, of wel omdat de vader des huizes elken dischgenoot zijn aandeel van den wijn in den beker goot, of wel omdat men eenen beker als lotbus bezigde.</div>
 <div id="n127">Hebr.: ‘op de gerechtigen’. God is <hi type="italic">rechtvaardig</hi> in zijn natuur en wezen; evenals zijn verstand de bron en de maat is van alle waarheid, zoo is zijn wil de oorzaak, de bron en de maat van alle rechtvaardigheid. <hi type="italic">Zijn aangezicht beschouwt</hi> met welgevallen en zijne <hi type="italic">rechtvaardigheid</hi> beloont rijkelijk alle gerechtigen en hunne daden. <br/>- Volgens verscheidene HH. Vaders, o.a. Augustinus, Hiëronymus, Gregorius, handelt deze Psalm middellijk van de ketters, die de geloovigen aanzetten tot afval van de Kerk. Volgens Bellarminus en anderen spreekt David hier in naam van elken gerechtige, die om zijn vroom leven vervolging lijdt. Vgl. II Tim. III 12.</div>
 <div id="n128">Zie Ps. IV noot 1 en Ps. VI noot 2.</div>
 <div id="n129">In zijne verontwaardiging en droefheid drukt David zich hier hyperbolisch uit (vgl. v. 6 en Ps. XIII 3). De <hi type="italic">vrome</hi> is hier degene, die de naastenliefde beoefent; ware vroomheid gaat steeds met die deugd gepaard. Door <hi type="italic">waarheid</hi>, het <hi type="italic">veritates</hi> der Vulgaat, worden de handelingen van oprechtheid, of, blijkens den grondtekst en het parallelisme, de oprechten aangeduid.</div>
 <div id="n130"><hi type="italic">Wij zullen</hi> den vrijen teugel laten aan <hi type="italic">onze tong</hi> en toonen wat zij kan; <hi type="italic">onze lippen</hi> zeggen wat wij willen; want wij erkennen geenen <hi type="italic">Heer.</hi> Leugenaars en lasteraars sparen geen woorden om anderen ten gronde te richten; in hunnen hoogmoed vergeten zij zelfs, dat God hunne plannen kan verijdelen.</div>
 <div id="n131">Op de grootspraak der vijanden volgt terstond het antwoord van den beschermenden God, die <hi type="italic">nu</hi> niet meer talmt den ellendige te hulp te komen. Daarin zal Hij <hi type="italic">vrijmoedig handelen</hi>, d.i. zonder naar iets te zien, vastberaden, krachtdadig. De grondtekst heeft: ‘Ik zal in heil stellen die daarnaar hijgt’.</div>
 <div id="n132">Gods beloften worden door geen leugen of logenstraffing verkracht, en daarom betrouwt hij er op. De Psalmist stelt ze hier tegenover de drogredenen der boozen en vergelijkt ze daarom met volmaakt gelouterd metaal. Het <hi type="italic">probatum terrae</hi> kan volgens Bellarminus den zin hebben: ‘gekeurd en rein bevonden door deskundige volken der aarde’; volgens anderen: ‘met het keurteeken voorzien voor geheel Palestina’; Volgens den grondtekst misschien: ‘beproefd zilver, in de smelterij op de aarde’ (d.i. rein neervloeiend, of beproefd voor die op aarde zijn).</div>
 <div id="n133">Welke hier de juiste zin der Vulgaat is, laat zich bezwaarlijk met zekerheid zeggen. De Septuagint heeft: ‘Gij hebt zorgvuldig gadegeslagen’ of: ‘overvloedig van alles voorzien’. Vermoedelijk is de zin daarvan: naar de <hi type="italic">verhevenheid</hi> uwer raadsbesluiten beschut en zegent Gij. Door <hi type="italic">menschenzonen</hi> worden dan waarschijnlijk de vromen bedoeld. Volgens anderen is de zin der Vulgaat: ‘naar de hoogte van uwe wijsheid laat Gij de boozen zich eenigen tijd vermenigvuldigen, om ze later te straffen. Naar het Hebr. vertaalt de H. Hiëronymus het slot: ‘als de slechtsten onder de menschen verheven zijn’. Anderen: ‘de verheffing is de beschaming voor de kinderen der menschen’, d.i. hoe meer zij zich verheffen, des te meer zullen zij beschaamd worden. <br/>- Volgens den H. Augustinus beklaagt zich de Psalmist hier als profeet over de leugentaal, de trotschheid en arglist der boozen, en voorspelt hij, dat God uit medelijden zijnen Zoon zal zenden, dien Hij ons als ons heil en onze <hi type="italic">veiligheid</hi> schenkt om <hi type="italic">de ellende der verdrukten</hi> weg te nemen. Door Hem hoopt de profeet van de rondzwervende boozen bevrijd en met de godvreezenden gezegend te worden.</div>
 <div id="n134">Zie Ps. IV noot 1.</div>
 <div id="n135">Hoelang talmt Gij nog, mij uwe goedertierenheid te laten blijken?</div>
 <div id="n136">Hoelang nog zal ik telkens nieuwe plannen moeten beramen om aan de gevaren te ontsnappen, die zich dagelijks hernieuwen?</div>
 <div id="n137">Zorg en angst hebben zijn lichaamskrachten gesloopt: zijn oog is beneveld als dat van eenen stervende; daarom vraagt hij hernieuwing van levenskracht, die hem geworden zal op het gezicht van Gods gunst.</div>
 <div id="n138">Het slot: <hi type="italic">en op het psalter</hi> enz. ontbreekt in den grondtekst; mogelijk is het een liturgisch bijvoegsel van latere dagteekening. <br/>- Verscheidene HH. Vaders, o.a. Chrysostomus, Augustinus en Athanasius, Eusebius, Theodoretus, vinden in dezen Psalm de klacht eener ziel, die zich haast van God <hi type="italic">vergeten</hi> waant. Daar God echter, zooals de H. Chrysostomus zegt, zich soms van ons afwendt om ons beter tot zich te trekken, verwacht zij met betrouwen zijne genade, die <hi type="italic">de oogen</hi> der ziel <hi type="italic">verlicht</hi> en het <hi type="italic">hart</hi> doet <hi type="italic">juichen</hi> van vreugde. Zoodra de mensch, door de genade verlicht, zijne onmacht en nietigheid heeft ingezien, is de tijd van <hi type="italic">kommer</hi> en ijdele <hi type="italic">ontwerpen</hi> voorbij, doordien hij aangespoord wordt om zijnen steun te zoeken bij God, met wiens hulp hij alles vermag.</div>
 <div id="n139">Zie Ps. IV noot 1.</div>
 <div id="n140">Enkelen schrijven dezen Psalm toe aan Isaias of Jeremias. Behoudens eenige afwijkingen in het opschrift en in v. 3 en 6, wordt hij herhaald in Psalm LII.</div>
 <div id="n141">Het <hi type="italic">hart</hi> gold bij de Joden als de zetel van het verstand. Practische godloochening leidt tot theoretische, ten minste in woorden. Dwaasheid en onzin! De Psalmist wil zeggen: de goddeloozen, zich straffeloos ziende, maken zich in hunne dwaasheid diets, dat er geen God is en komen zoo van kwaad tot erger.</div>
 <div id="n142">Niemand uit die goddelooze en dwaze menigte. Vgl. v. 6. Sommigen verstaan dit van de verdorvenheid des menschdoms als gevolg der erfzonde; zoo klein was ten tijde van den psalmist het getal der vromen, dat dezen bijna niet in aanmerking komen.</div>
 <div id="n143">Hebr.: ‘Jehova’. In Psalm LII is deze godsnaam telkens vervangen door ‘Elohim’; men vreesde waarschijnlijk den eigenlijken godsnaam uit te spreken. Laat God zijn oog op de bedorven wereld vallen, dan ziet Hij niemand, die vroom en wijs genoeg is om zijne oordeelen te duchten.</div>
 <div id="n144">Allen zijn <hi type="italic">afgeweken</hi> van den waren weg en den dienst van God; zij zijn <hi type="italic">onnut</hi>, d.i. ondeugend, nietswaardig <hi type="italic">geworden.</hi></div>
 <div id="n145">Hetgeen volgt in v. 3 ontbreekt in den grondtekst; het werd door den H. Paulus Rom. III 13 bij het voorafgaande gevoegd en was door hem aan verschillende plaatsen van het O.T. ontleend (vgl. Ps. V 11 en IX 28). Waarschijnlijk gaf dit later aanleiding om het ook hier in te lasschen. <hi type="italic">Een open graf</hi> enz., zie Ps. V 11. Het <hi type="italic">addergif</hi> doelt op de valschheid en moorddadigheid hunner schampere en lasterlijke taal.</div>
 <div id="n146">In hunne boosaardigheid zijn zij daartoe steeds bereid en spoedig gereed; geen wonder dat hunne <hi type="italic">wegen</hi>, d.i. al hun doen en laten, op <hi type="italic">vergruizing</hi>, d.i. ondergang, en <hi type="italic">rampzaligheid</hi> voor anderen uitloopt; want het <hi type="italic">pad des vredes</hi>, d.i. het verlangen en de manier om anderen goed te doen, is hun onbekend.</div>
 <div id="n147">Gods <hi type="italic">volk</hi> zijn hier de vromen en verdrukten. De zin is: zullen Gods straffen hen niet doen begrijpen, dat er een Opperrechter is? De meesten vatten deze woorden op als eene vraag, niet van den Psalmist, maar van God zelf. Het antwoord wordt dan gegeven in v. 5: thans vragen zij niet naar God; maar weldra zullen zij onder zijne straffende hand van angst sidderen, waar zij nu wanen, dat niets te vreezen is; of wel: waar voor de vromen niets te duchten valt; immers (v. 6) God is met dezen. De boozen spotten wel met het vertrouwen der vromen en verhinderen hen wel, God te dienen; maar de Heer is der vromen hoop en zal hen helpen. Anderen zien in v. 5 een voortgezette schildering van de boosheid en het dwaze streven der goddeloozen.</div>
 <div id="n148">Sommigen vatten dit vragend op: hoe, gij snoodaards, hebt het vrome besluit der onderdrukten te schande gemaakt? O neen, dat kunt gij niet, want zij hopen op God. Vgl. Ps. LII 6.</div>
 <div id="n149">Het slot in v. 7 schijnt ten tijde der Babylonische gevangenschap ten behoeve der ballingen door een of ander profeet bij den Psalm gevoegd te zijn. Eusebius en anderen zien daarin eene voorspelling van David. Het is een wensch, in den vorm eener vraag, om verlost te worden uit de Babylonische gevangenschap. Voor den geloovigen Israëliet was de Ark des Verbonds Gods troon; van den berg Sion, waar zij stond of moest staan, ging, volgens zijne opvatting, elke goddelijke hulp en redding uit.</div>
 <div id="n150">d.i. volgens sommigen: Het onheil, den druk, de ellende; de meesten vatten het in concreten zin op, en vertalen: als de Heer zijn gevangen volk zal hebben teruggevoerd. Het Hebr. kan echter beteekenen: ‘Als de Heer zich naar de ellende zijns volks zal wenden’, d.i. uit medelijden zijn volk zal helpen. Zoo opgevat, kan dit slot ook een gebed zijn van David voor zijne tijdgenooten. (Vgl. Job. XLII 10). <br/>- Eusebius en de HH. Hilarius en Athanasius zien in dezen Psalm een beeld geschetst van den droevigen toestand, waarin het menschdom vóór de komst des Verlossers geraakt was. Anderen, zooals de HH. Augustinus, Hiëronymus en Cassiodorus, vinden daarin eene voorspelling van de ongeloovigheid der Joden, die Christus niet als God erkenden en Hem en zijne leerlingen vervolgden.</div>
 <div id="n151">De <hi type="italic">tent</hi> Gods is elders de tempel, hier de tabernakel, destijds geplaatst op Sion, den heiligen berg; daar <hi type="italic">wonen</hi> (vgl. Ps. V 6) is in Gods nabijheid vertoeven en zijne bescherming genieten; daar <hi type="italic">rusten</hi> is vertrouwelijken omgang hebben met God; dat immers geeft rust aan het menschelijk hart.</div>
 <div id="n152">Die niet anders spreekt, dan hij het in gemoede meent. Hebr.: ‘die niet lastert’.</div>
 <div id="n153">Naar de Septuagint ‘aanneemt’; naar het Hebr.: ‘opheft, ontvangt, uitspreekt’; de zin is dus: die geene smaadtaal gretig aanhoort, noch gebruikt.</div>
 <div id="n154">Die de schijnbare grootheid des kwaadgezinden voor niets telt, terwijl hij de deugdzamen hoogschat en eert.</div>
 <div id="n155">Naar den grondtekst: ‘die tot zijn nadeel zweert en het niet verandert’; de zin is dus: die zijnen eed houdt, al heeft hij er nadeel bij.</div>
 <div id="n156">Door <hi type="italic">woeker</hi> wordt hier rente bedoeld. Het was verboden, geld op rente te leenen aan eenen Hebreër, niet aan eenen vreemdeling. Vgl. Deut. XXIII 19, 20.</div>
 <div id="n157">Zoo iemand staat op den vasten voet der gemeenschap met God, die hem moed inboezemt, beschermt en zegent. <br/>- De HH. Basilius, Hiëronymus, alsook Eusebius en anderen vatten dezen Psalm in hoogeren zin op als een opsomming der eigenschappen van den gerechtige, die geroepen is om eens bij God te wonen in den eeuwigen tabernakel.</div>
 <div id="n158">De grondtekst heeft hier ‘Miktham’, d.i. volgens sommigen ‘een gouden kleinood’ of waarschijnlijker: ‘gezang, als opschrift te plaatsen op een zuil of gedenkteeken’. Deze titel zinspeelt op en geheimnisvollen inhoud van den Psalm, die waardig gekeurd wordt om als een in steen uitgebeiteld gedenkschrift, ter geheugenis der groote zege van den Zaligmaker, voor de toekomst bewaard te blijven.</div>
 <div id="n159">Niet weinigen verstaan, vooral met het oog op den grondtekst, dezen Psalm in den letterlijken zin van David. Mogelijk is het, dat deze zelf naar redding uitzag, toen hij in profetische verheffing dit gebed zong, zooals het eens zou opwellen uit het gemoed van zijnen grooten nazaat, Christus.</div>
 <div id="n160">Vgl. de bede van Christus Luc. XXII 42: ‘Vader, neem dezen kelk van Mij’. De Messias vraagt hier niet zoozeer redding van den dood, als behoud in den dood (vgl. v. 10), nl. de verrijzenis en de eeuwige heerlijkheid aan 's Vaders rechterhand.</div>
 <div id="n161">Het Hebr. vertaalt men: ‘want mijn goed is niet buiten U’, d.i. want Gij zijt mijn hoogste, mijn eenigst goed. Naar de Vulgaat is de eerste grond, waarop de hoop van den Messias steunt (v. 1), dat Hij zijnen Vader erkent als den Oneindige, tot wiens zaligheid en innerlijke glorie geen schepsel, zelfs niet de <hi type="italic">goederen</hi> van den Messias, d.i. zijne verdiensten en de door Hem als eigendom verworven Kerk, een vereischte zijn.</div>
 <div id="n162">Tweede grond van 's Heilands hoop: Gods goedheid. Ten bate der <hi type="italic">heiligen</hi>, d.i. der uitverkorenen, heeft God in <hi type="italic">zijn</hi> heilig <hi type="italic">land</hi>, hier het zinnebeeld der Kerk, alle verlangens van den Messias vervuld: zijn Vader schonk Hem die uitverkorenen en heiligde ze door wonderen zijner genade. (Joan. XVII 9 volg.) Het Hebr. kan beteekenen: tot de vromen, die op aarde zijn, (zeg ik:) dit zijn edelen, aan wie al mijne lust is.</div>
 <div id="n163">Hier wordt waarschijnlijk de wijsheid en barmhartigheid aangeduid, waarmede God het verlangen van den Messias vervuld heeft. God liet toe, dat de mensch tot <hi type="italic">krankheden</hi>, tot zwakheid des geestes, nl. tot ongeloof en afgoderij verviel (Rom. XI 32), om hem door erkenning zijner ellende te brengen tot belijdenis zijner schuld en hulpbehoevendheid, en hem door de kracht der genade met spoed tot zijnen Heer en redder te doen aansnellen.</div>
 <div id="n164">Sommigen meenen, dat hier gewag gemaakt wordt van de afschaffing der bloedige offers van het O.V. en van de naamsverandering van ‘vijanden’ in dien van ‘kinderen’ Gods, of ook van de verwerping der halsstarrigen, wier <hi type="italic">naam</hi>, d.i. wier persoon, de <hi type="italic">lippen</hi> van den Messias niet met liefde <hi type="italic">gedenken.</hi> Het Hebr. kan echter beteekenen: ‘talrijk zijn de smarten dergenen, die naar eenen anderen (God) ijlen. Hunne drankoffers van bloed pleng Ik niet, noch breng Ik hunnen naam op mijne lippen’. Daarom meenen de meesten, dat hier sprake is van de bloedige offers der heidenen en van den naam dier offers of dien der afgodendienaars. Die offers werden afgeschaft, die naam der vergetelheid prijsgegeven; zij immers, die den Messias aankleven, worden kinderen Gods fenoemd. (Joan. I 12 en I Joan. III 1).</div>
 <div id="n165">De Messias richt nu den blik op het loon, dat Hij zal ontvangen en dat geen ander is dan God zelf. Door het lijden verwierf zijne menschelijke natuur zich het deelgenootschap aan de goddelijke heerlijkheid en heerschappij (vgl. Joan. XVII 4, 5 en Philipp. II 8-11). Zijne goddelijke natuur bezat die heerlijkheid als vaderlijk <hi type="italic">erfdeel</hi> alvorens de wereld bestond (Joan. XVII 5); in de vernedering, waarmede de vereeniging zijner beide naturen gepaard ging, was die heerlijkheid van den Zoon Gods eenigen tijd onder zijn menschelijk hulsel verborgen en als verloren; bij zijne verrijzenis en hemelvaart gaf Hem de Vader vooreerst dat <hi type="italic">erfdeel</hi>, maar daarenboven het verloren, doch vrijgekochte menschdom als erfdeel <hi type="italic">terug</hi> (vgl. Ps. II 8 en Act. XX 28). Waarschijnlijk wordt hier gezinspeeld op Num. XVIII 20; bij de verdeeling van het beloofde land ontvingen de priesters en levieten geen lot: God zelf was hun bezit en erfdeel. In den volmaaktsten zin moest Hij het <hi type="italic">aandeel</hi> zijn van Christus, den Hoogepriester bij uitnemendheid.</div>
 <div id="n166">Het beeld is ontleend aan het gebruik van meetsnoeren ter bepaling van ieders aandeel of lot bij de verdeeling of verloting van een stuk land of grondgebied; de <hi type="italic">heerlijkheden</hi> duiden hier het <hi type="italic">erfdeel</hi> van v. 5 aan.</div>
 <div id="n167">De Messias dankt den Heer voor de kennis van dat erfdeel; de gedachte aan dat gevolg van zijne smarten en het verlangen daarnaar zullen Hem opbeuren, zelfs in den nacht van bitter lijden. De <hi type="italic">nieren</hi> golden als zetel der begeerten.</div>
 <div id="n168">Het aanschouwen van zijnen goddelijken Vader en zijne vereeniging met Hem geven den Messias de kracht om zijn lijden te gemoet te gaan met vertrouwen en standvastigheid, ja zelfs (v. 9, 10) met vreugde, daar Hij van den dood zal verrijzen.</div>
 <div id="n169">Het <hi type="italic">vleesch</hi> van den <hi type="italic">Heilige</hi>, d.i. den Messias, zal in het graf slechts rusten als in een tent (aldus de Septuagint), om daar evenmin te blijven en te bederven, als (v. 10<hi type="italic">a</hi>) zijne ziel voor altijd in het verblijf der Vaderen zal wonen; integendeel (v. 10<hi type="italic">b</hi>), God zal Hem de <hi type="italic">wegen van het leven</hi> doen <hi type="italic">kennen</hi>, door Hem op te wekken; dan zal zijne verheerlijkte menschheid voor het <hi type="italic">aangezicht</hi> des Vaders aan zijne <hi type="italic">rechterhand</hi> zetelen om de goddelijke <hi type="italic">geneugten</hi> te deelen. <br/>- Zij die dezen Psalm slechts in typischen zin van den Messias uitleggen, verstaan hem in den letterlijken zin van David. Deze (v. 1) smeekt in zijnen nood om behoud; hij hoopt (v. 2) op God om God. Ook (v. 3, naar den grondtekst) vindt hij behagen in Gods heiligen. Groot zijn (v. 4) de ellenden van hen, die den waren God verlaten hebben; aan hunne bloedige offers neemt David geen deel, ja, hij noemt zelfs hunnen naam niet. Maar (v. 5) daarom is dan ook de gemeenschap met God zijn aandeel; wel (v. 6) een heerlijk aandeel! God (v. 7) schonk hem dat hooger licht; Hem zij dank daarvoor (v. 8). Nu steunt hij op God en verheugt zich (v. 9), omdat God hem niet (v. 10<hi type="italic">a</hi>) ter prooi laat worden van onderwereld en ontbinding. Thans (v. 10<hi type="italic">b</hi>) is God met hem, en Hij zal, nadat het gevaar geweken is, zijnen dienaar nog meer de vreugde zijner gemeenschap doen genieten.</div>
 <div id="n170">David's <hi type="italic">gerechtigheid</hi> is hier, zooals het parallelisme zulks aanduidt, het gebed, dat hij in vertrouwen op zijne goede zaak tot God gaat richten; hij doet dit in alle oprechtheid, <hi type="italic">zonder arglist;</hi> want van den arglistige gruwt de Heer. Ps. V 7.</div>
 <div id="n171">Mogen zij mijne onschuld zien! Zoolang de booze zijn lust kan botvieren, schijnt God geene oogen te hebben voor het recht. De zin van v. 1-2 is dus: Heer, verhoor mijn oprecht gebed; Gij ziet alles: laat dus uwe alwetendheid het vonnis strijken, en dit zal rechtvaardig zijn; immers (v. 3) Gij kent mijn hart.</div>
 <div id="n172">Gij zaagt, welke gedachten en plannen <hi type="italic">des nachts</hi>, ten tijde der stille overpeinzing (vgl. Ps. IV 5 en XV 7), in mijn hart opkwamen. Of wel: <hi type="italic">des nachts</hi> d.i. ongestoord, grondig <hi type="italic">hebt Gij mijn hart onderzocht.</hi> De Septuagint heeft: ‘<hi type="italic">door het vuur hebt Gij mij</hi> gelouterd’. Sommigen verbinden dit met (v. 4) <hi type="italic">opdat</hi> enz.</div>
 <div id="n173">Om niet te spreken en te handelen gelijk zondige menschen; of: om geen zondige werken goed te keuren, heb ik, ter vervulling uwer geboden, het moeielijke pad der deugd en der zelfverloochening, den ruwen weg der ballingschap bewandeld.</div>
 <div id="n174">Geef mij nu uwe genade, opdat ik getrouw uwe geboden blijve vervullen. Naar den grondtekst luidt de zin van v. 4-5 waarschijnlijk: Gij hebt mij onderzocht en Gij vondt niets. Het (booze) zal niet mijnen mond overschrijden. Bij de handelingen der menschen (richtte ik mij) naar het woord uwer lippen; de paden des overtreders (den weg des kwaads) heb ik vermeden.</div>
 <div id="n175">Uwe barmhartigheid, mij zoo dikwijls in het verleden betoond, deed mij (v. 1) tot U roepen. Geef mij nu schitterende bewijzen van die barmhartigheid. Hebr.: ‘Gij, die degenen, welke op U vertrouwen, bewaart tegen (v. 8) hen, die weerstand bieden aan uwe rechterhand’, d.i. die zich verzetten tegen uwen wil.</div>
 <div id="n176">De Psalmist koppelt hier twee beelden samen: de vleugelen verleenen bescherming tegen den vijand en schaduw tegen de zonnehitte.</div>
 <div id="n177">Het <hi type="italic">vet</hi> is een beeld van gevoelloosheid (vgl. Ps. CXVIII 70) of van rijkdom gepaard met hardvochtigheid. De zin is: hun hart is gevoel- en meedoogenloos geworden en zij voeren gesprekken vol van trotschheid. Vgl. Deut. XXXII 15.</div>
 <div id="n178">Zij noopten mij eerst tot de vlucht; thans vervolgen zij mij om mij tot val te brengen.</div>
 <div id="n179">Red mij het leven en ontneem aan Saül <hi type="italic">uw zwaard</hi>, d.i. de macht, die hij van U ontving, en die hij en de zijnen tegen <hi type="italic">uwe hand</hi>, d.i. tegen den drager van uw gezag, misbruiken door mij naar het leven te staan. Naar den grondtekst is de zin: ‘Ontruk mijne ziel aan den booze door uw zwaard, aan de boozen door uwe hand, Jehova, aan de menschen dezer wereld, wier aandeel in dit leven is’.</div>
 <div id="n180">Stel de bevrijding van mij en de mijnen niet uit tot een toekomstig leven. Of wel: straf de boozen nu en scheid hen zoodoende af van de vromen, opdat niemand meene, dat Gij U om dezen niet bekreunt. Anderen vertalen hier: wegens het klein getal vromen (die mij volgen), breng tusschen mijne vijanden verdeeldheid en scheid hen af van deze aarde.</div>
 <div id="n181">De zin is: Die boozen hebben van U allen tijdelijken voorspoed ontvangen: zij zijn gezegend met schatten en kinderen, zoodat zij aan dezen hunne <hi type="italic">overblijfsels</hi>, d.i. hunnen overvloed, ten erfdeel achterlaten. Ontneem hun die schijnbare verzadiging; ik zal de mijne (v. 15) vinden bij het aanschouwen uwer heerlijkheid. De Septuagint heeft hier: ‘zij zijn verzadigd met varkensvleesch en hebben de brokken aan hun kleinen overgelaten’.</div>
 <div id="n182">Hebr.: ‘Ik zal in gerechtigheid uw aangezicht zien, en bij mijn ontwaken mij verzadigen aan uw beeld’. Klaarblijkelijk wordt hier het ontwaken in een ander leven bedoeld; 's menschen dorst naar geluk is hier op aarde onmogelijk te stillen; leeft hij echter <hi type="italic">in gerechtigheid</hi> en verschijnt hij zoo voor God, dan zal het gezicht en het genot van Gods <hi type="italic">heerlijkheid</hi> hem eeuwig verzadigen. <br/>- De HH. Hiëronymus, Augustinus en anderen vatten dezen Psalm op als een gebed van Christus en zijne Kerk; de Heiland klaagt over de vervolgingen der Joden; de Kerk over die der ongeloovigen en ketters.</div>
 <div id="n183">Zie Ps. IV noot 1. Het <hi type="italic">puero</hi> staat hier voor <hi type="italic">pueri.</hi></div>
 <div id="n184">Het futurum <hi type="italic">diligam</hi> drukt hier de gewoonte en dus de innigheid der liefde uit, die David gevoelde, omdat God hem versterkt had en nog versterkte. Dit eenledig vers geeft den inhoud van den geheelen Psalm beknopt aan; het ontbreekt II Reg. XXII. Te recht doet Calmet hier opmerken, dat liefde, maar ook ware liefde, het eenige is, wat David uit dankbaarheid aanbiedt; dat is het ook wat God van den mensch verlangt.</div>
 <div id="n185">Hebr.: ‘De Heer is mijn rots en mijn burcht en mijn redder’. De Psalmist drukt door dien rijkdom van beelden en titels kort, maar levendig uit, met wat al weldaden van allerlei soort God hem overladen en tot dankbaarheid verplicht had.</div>
 <div id="n186">De horens zijn voor de dieren een middel ter uitoefening van kracht; vandaar dat de <hi type="italic">hoorn</hi> herhaaldelijk voorkomt als het zinnebeeld der sterkte. Voor David is God de sterke, onoverwinnelijke helper.</div>
 <div id="n187">Waarschijnlijk wordt hier eene gewoonte uitgedrukt en is de zin: zoo dikwijls als ik den Heer aanroep, verlost Hij mij. Hetgeen volgt dient dan tot bewijs voor het verleden.</div>
 <div id="n188">In plaats van <hi type="italic">snoodheid</hi> heeft het Hebr.: ‘van Belial’, d.i. van het nuttelooze, het kwaad, den ondergang als gevolg eener wederrechtelijkheid. De zin is: een troep van goddeloozen omsingelde mij en joeg mij den doodschrik aan door eenen vloed van wederrechtelijkheid.</div>
 <div id="n189">Hebr.: ‘de strikken der onderwereld omgaven mij’. Herhaaldelijk verkeerde David onverhoeds in het grootste levensgevaar.</div>
 <div id="n190">Vgl. Psalm III noot 5. God hoort uit den <hi type="italic">tempel</hi>, nl. den hemel, zijn gebed en bevrijdt hem van zijne vijanden. Hoe Gods toorn tegen dezen losbreekt, beschrijft de Psalmist in v. 8-20; daarbij ontleent hij zijn beelden aan het geweld der losbarstende natuurkrachten. Zoo openbaarde zich God weleer op den Sinaï. Vgl. Exod. XIX.</div>
 <div id="n191">Voorspel van het wraakgericht. Nadert God, dan siddert de aarde.</div>
 <div id="n192">Hebr.: ‘Rook steeg op uit zijnen neus, en verslindend vuur uit zijnen mond; gloeiende kolen ontbrandden van Hem (d.i. uitgaande)’. Eenzelfde woord duidde in het Hebreeuwsch de gramschap en den neus aan; trouwens de toorn openbaart zich door het snuiven der neusgaten. De voorstelling van Gods opdagenden toorn geschiedt hier trapsgewijze: eerst komt rook uit den neus; dan ontsnapt vuur aan den mond; eindelijk spatten gloeiende kolen uit geheel zijne verschijning.</div>
 <div id="n193">Hij daalde neder uit den hooge als in zware, drukkende onweerswolken. Bij een naderend zwaar onweder schijnt het zwerk onder het gewicht der wolken te zakken, omdat zij donkerder zijn dan gewoonlijk en lager hangen.</div>
 <div id="n194">God bestijgt nu zijnen troonwagen en daar nadert Hij met de snelheid van den wind. De <hi type="italic">Cherubs</hi> zijn hier geen persoonsverbeelding van de natuurkrachten, den stormwind of de wolken, maar persoonlijke wezens, die naar de opvatting van den Psalmist den Allerhoogste dragen. Eveneens droegen zij diens troon in het visioen van Ezechiël (Ezech. I 5); ook waren zij afgebeeld boven de Ark des Verbonds (Exod. XV). Boven deze zweefde somtijds een wolk ten teeken van Gods tegenwoordigheid (vgl. Exod. XL 32; Num. IX 15); daarom stelt de Psalmist hier God voor, ten gericht afdalende (v. 10) op een zwarte wolk, die Hem (v. 12) als een tent omhult en verbergt.</div>
 <div id="n195">Thans wordt (v. 13-17) het wraakgericht zelf en zijne uitwerkselen geschilderd. De zin der Vulgaat schijnt: door den lichtglans zijner majesteit verandert de duisternis der wolken in een laaien gloed, die zich ontlast met hagel en bliksems.</div>
 <div id="n196">Hij deed de <hi type="italic">stem</hi> van zijnen donder weergalmen en opnieuw vallen hagelsteenen en bliksems. De herhaling <hi type="italic">hagel</hi> enz. is als een kreet van ontzetting. Zij ontbreekt in de Septuagint en II Reg. XXII; hier schildert zij met levendige kleuren de hevigheid van het onweder.</div>
 <div id="n197">Gods straffen <hi type="italic">dreef hen,</hi> d.i. mijne vijanden, uiteen en maakte hen radeloos. Hieruit blijkt, dat de schildering van het onweder zinnebeeldig op te vatten is.</div>
 <div id="n198">Gods <hi type="italic">uitvaren</hi>, de bestraffende storm, had de wateren der zee weggezweept en de diepten blootgelegd, waar de bronnen ontspringen. Of wel: de aarde werd door de bliksems vaneengespleten, en de wateren, de grondslagen, op welke zij (naar de toenmalige begrippen) rust, werden zichtbaar (vgl. Psalm XXIII noot 3). Zoover moest het komen, opdat David uit zijnen jammerpoel gered werd; immers (v. 17) God <hi type="italic">reikte</hi> hem de hand en <hi type="italic">trok</hi> hem uit het dreigend levensgevaar en uit zijne overige ellenden. Hiermede houdt de zinnebeeldige beschrijving op; deze wordt door den Psalmist verklaard in v. 18 enz.</div>
 <div id="n199">Hij verschafte mij vrijheid en behoud. Zie Ps. IV 2.</div>
 <div id="n200">Hij beloonde en hielp mij, omdat ik onschuldig was aan alles, waarvan mijne vijanden mij betichtten. De Psalmist wil zich hier evenmin als elders van alle zonden vrijpleiten; hij betuigt slechts, dat hij alle onrecht en boosheid verafschuwt, dat hij (v. 23) Gods <hi type="italic">gerichten,</hi> d.i. zijne rechtsbepalingen en voorschriften, <hi type="italic">voor oogen</hi> houdt en zich op het onderhouden van Gods geboden toelegt. Dit sluit echter niet uit, dat hij in andere Psalmen vergiffenis voor al zijne zonden afsmeekt.</div>
 <div id="n201">Ik vertoefde zonder smet in zijne nabijheid en droeg zorg, dat de mij ten gevolge der erfzonde aangeboren geneigdheid tot zonde en zinnelijkheid mij geene ongerechtigheid tot de mijne deed maken.</div>
 <div id="n202">Wat David in dit vers van zijn persoonlijk wedervaren verhaalt, stelt hij in v. 26 en 27 voor als Gods onveranderlijke gedragslijn ten opzichte van goeden en boozen. God is voor den mensch wat deze voor Hem wil zijn; Hij maakt den heilige door zijne genade nog heiliger, en laat toe, dat de verkeerde, die zijne genade misbruikt of verstoot, door eigen schuld in zijne boosaardigheid volhardt.</div>
 <div id="n203">Heilig is hij, die overeenkomstig de goddelijke wet handelt, d.i. de zonde vermijdt, de begane zonden door berouw en liefde tracht uit te wisschen en met volharding streeft naar een steeds volmaakteren levenswandel en eene innigere vereeniging met God; zoo iemand wordt ook door God behandeld overeenkomstig zijne heilige natuur en wet.</div>
 <div id="n204">Naar de Septuagint ‘zijt Gij onschadelijk’, d.i. Gij doet hem geen kwaad.</div>
 <div id="n205">Naar de Septuagint ‘uitgelezen’ of ‘uitverkoren’ en dus gerechtig; d.i. Gij geeft hem (Gij zelf zijt hem) een uitgelezen loon. Naar het Hebr.: ‘rein’, of ‘oprecht’, d.i. Gij handelt oprecht met den oprechte.</div>
 <div id="n206">God vergeldt hem uit rechtvaardigheid, wat hij doet uit verkeerdheid; de verkeerde meent dan dikwijls, dat God hem onrechtvaardig behandelt.</div>
 <div id="n207">God redt de onderdrukte vromen. David stelt hier voorop wat de algemeene ondervinding leert, en bevestigt dat vervolgens in v. 29 volg.. door zijn eigen ervaring.</div>
 <div id="n208"><hi type="italic">Lamp</hi>, d.i. licht en <hi type="italic">duisternis</hi> zijn zinnebeelden van voor- en tegenspoed. De eerste reden van David's vertrouwen is, dat God (v. 25-28) iedereen naar verdienste beloont; daarom ontsteekt God zijn <hi type="italic">lamp</hi>, d.i. schenkt Hij hem voorspoed, en verlicht Hij (naar den grondtekst en de Septuagint) zijne <hi type="italic">duisternis,</hi> d.i. redt Hij hem uit den nood.</div>
 <div id="n209">Hebr.: ‘Met U ren ik tegen de drommen’. Een andere reden van David's vertrouwen is, volgens v. 31 en 32, Gods volmaaktheid, getrouwheid en almacht.</div>
 <div id="n210">God gaat in zijne heiligheid onberispelijk te werk en houdt getrouw zijn woord. Vgl. Ps. XI 7.</div>
 <div id="n211">Naar den grondtekst; ‘of wie is rots, behalve’ enz. David gaat nu uiteenzetten, wat God voor hem gedaan heeft: vooreerst (v. 33-35) heeft Hij hem uitgerust met de eigenschappen van een goed krijgsman; dan (v. 36-39) stond Hij hem bij in den strijd; dientengevolge (v. 40-43) moesten David's vijanden zwichten, ja zelfs (v 44-46) vreemde volkeren zich aan hem onderwerpen.</div>
 <div id="n212">Hij ruimde mij alle hinderpalen uit den weg, verleende (v. 34) mij snelheid om den vijand te achterhalen en plaatste mij <hi type="italic">op de hoogten</hi>, d.i. gaf mij vaste stellingen en veiligheid; daarenboven gaf God behendigheid aan mijne <hi type="italic">handen</hi> en kracht aan mijne <hi type="italic">armen</hi> (v. 35); Hij beschutte <hi type="italic">mij</hi> met zijne <hi type="italic">behoudenis</hi> (v. 36), d.i. met zijnen heilrijken bijstand, en <hi type="italic">beurde mij op</hi>, d.i. deed mij stand houden, met zijne <hi type="italic">rechterhand,</hi> d.i. zijne machtige hulp.</div>
 <div id="n213">Wat God beschikt en toelaat, verstrekt den mensch tot terechtwijzing en oefening: De grondtekst heeft alleen: ‘uwe goedheid maakte mij groot’.</div>
 <div id="n214">Gij verschaftet mij vrijheid; of wel: Gij gaaft mij de kracht om den vijand met snelle schreden na te zetten.</div>
 <div id="n215">Vreemde volkeren schikten zich terstond naar het minste woord dat ik sprak; of wel: zij gehoorzaamden reeds op het hooren van mijnen naam.</div>
 <div id="n216">Zij betuigden mij wat zij niet meenden, d.i. moesten mij gedwongen hunne onderwerping komen betuigen, al meenden zij er niets van.</div>
 <div id="n217">Zij <hi type="italic">verouderden,</hi> d.i. werden als afgeleefden ontzenuwd en moesten met schande van hunne plannen afzien. Of wel: schoorvoetend moesten zij den weg der vrijheid of der afgoderij verlaten. Hebr.: ‘sidderend verlieten zij hunne burchten’.</div>
 <div id="n218">Hij is de ware, de levende God. David gaat Hem nu prijzen en danken voor zijnen gedurigen bijstand.</div>
 <div id="n219">Hier wordt niet alleen Saül bedoeld, maar alle vervolgers en tegenstrevers van David.</div>
 <div id="n220">David wil zijne heerschappij over <hi type="italic">de volken,</hi> d.i. de heidenen, benuttigen om God te hunnen aanhooren te verheerlijken: een voorbereiding tot hun deelgenootschap aan het heil van den Messias. De Apostel haalt Rom. XV 9 deze plaats aan, ten bewijze, dat de heidenen aan dat heil zijn deelachtig geworden; naar zijne opvatting ligt in deze woorden de typische voorspelling, dat de Messias door de mededeeling zijner genaden God onder de heidenen zal verheerlijken.</div>
 <div id="n221">David zinspeelt hier buiten twijfel op de hem gedane belofte van II Reg. VII 16. Volgens Calmet, die hier verscheidene HH. Vaders aanhaalt, spreekt de Psalmist van v. 47 tot 51 onmiddellijk, in den letterlijken zin van den Messias, alhoewel die verzen in minder volmaakte wijze hunne toepassing in David vinden. De HH. Hiëronymus, Athanasius, Augustinus en anderen zien in den geheelen Psalm een middellijke, maar getrouwe schildering van de menschwording, het lijden en den dood van Christus en van zijn zege over de hel en hare handlangers. Trouwens de meeste trekken van dat tafereel zijn te krachtig, dan dat zij slechts David's overwinningen afschilderen; zij dienen ongetwijfeld om een grooter, schitterender en duurzamer zegepraal te verheerlijken, waarvan David's strijd, gebed en verlossing de voorafbeeldingen waren.</div>
 <div id="n222">Zie Psalm IV noot 1.</div>
 <div id="n223">Het innig verband der onderdeelen van dezen Psalm (zie noot 8) ontneemt allen grond aan de meening, dat hij uit drie verscheidene liederen werd samengesteld.</div>
 <div id="n224">Het met hemellichamen bezaaide uitspansel toont ons, wat al heerlijke werken God geschapen heeft, en houdt als een aanschouwelijke lofspraak op zijne almacht. Vgl. Rom. I 20.</div>
 <div id="n225">Dag en nacht worden hier als personen voorgesteld, die beurtelings de kondschap van Gods heerlijkheid in onafgebroken reeks aan den volgenden dag en nacht mededeelen. Dat getuigenis van God en zijne almacht wordt door iedereen (v. 4) en overal (v. 5) vernomen.</div>
 <div id="n226">Dat lofgezang over God wordt door de hemellichamen aangeheven, niet in zwakke menschentaal, welke slechts in beperkten kring gehoord en verder niet vernomen wordt; maar (v. 5) die taal en die <hi type="italic">woorden schallen</hi> tot aan het uiteinde der wereld. Het Hebr. kan beteekenen: ‘Dat is geen spraak; dat zijn geen woorden; niets dat gehoord wordt is hunne stem’; d.i. zij verkondigen dat, maar zonder woorden. Anderen vertalen: er is geen taal en geen spraak (geen volk), door welke hunne stem niet gehoord wordt.</div>
 <div id="n227">Voor <hi type="italic">sonus</hi> der Vulgaat heeft de grondtekst ‘koord’, d.i. meetsnoer ter afbakening van eigendom; overdrachtelijk het eigendom zelf. De zin is dan: hun gebied strekt zich uit over geheel de aarde. Rom. X 18 past de H. Paulus deze woorden toe op de Apostelen, die alom de leer van Christus verkondigen.</div>
 <div id="n228">De voornaamste heraut van Gods heerlijkheid is voor den mensch de zon. Zij is als Gods woning en prachtgewaad. Hebr.: ‘Hij heeft voor de zon een tent in hen (in het uitspansel) gemaakt’. De Psalmist bezingt nu de heerlijkheid der zon, die als een <hi type="italic">bruidegom</hi> en een <hi type="italic">reus</hi> is door hare altijd jeugdige schoonheid, haar geweldigen loop en haren levenwekkenden gloed.</div>
 <div id="n229">Tegenover de openbaring van God in de schepping plaatst de dichter in v. 8 enz. zonder overgang de openbaring Gods in de Wet; hoe voortreffelijk deze is, blijkt hem uit haren aard en uit hetgeen zij teweegbrengt in den mensch. Dien uitmuntenden aard der Wet duidt de Psalmist ook aan door ze beurtelings <hi type="italic">getuigenis</hi>, <hi type="italic">voorschriften</hi>, <hi type="italic">gebod</hi> enz. te noemen. In veel hoogeren zin gelden zijne woorden ten opzichte der Wet van het Evangelie. Was de Oude Wet die der voorafbeelding, de Wet der doodende letter, der straf, der vrees en der drukkende dienstbaarheid: de Nieuwe Wet is die der vervulling en waarheid, de Wet des geestes (II Cor. III 6) en der levendmaking, der genade (Rom. V 20-21) en liefde, de gemakkelijk te vervullen Wet der vrijheid (Gal. IV 31).</div>
 <div id="n230">Hebr.: ‘is volmaakt’; d.i. er ontbreekt niets aan; zij is zonder gebrek, noch bedrog; wat zij oplegt is heilzaam, wat zij belooft, wordt vervuld. Vgl. Ps. XI 7.</div>
 <div id="n231">De Wet getuigt wie God is en wat Hij wil; zij bedriegt daarin niet, evenmin als in hare beloften; die kennis schenkt zij aan de eenvoudigen, welke voor hooger wijsheid vatbaar zijn.</div>
 <div id="n232">Het gevolg, de <hi type="italic">vreeze</hi> Gods, staat hier voor de oorzaak, de Wet; deze is <hi type="italic">heilig</hi> in haren oorsprong en haar doel; zij duurt <hi type="italic">eeuwig</hi> in Gods heiligen wil, waarvan zij een uitvloeisel is.</div>
 <div id="n233">Zijne uitspraken, zijne bevelen, <hi type="italic">zijn waarachtig</hi>, omdat zij de uitdrukking zijn der eeuwige waarheid en rechtvaardigheid. In plaats van <hi type="italic">in semetipsa</hi> heeft de Septuagint <hi type="italic">in idipsum</hi>, gezamenlijk, d.i. zij zijn zonder eenige uitzondering gewettigd.</div>
 <div id="n234">Het <hi type="italic">honigzeem</hi> of de maagdenhonig is de fijnste, die vanzelf uit de honigraten druipt. Dat de Wet zoo allen rijkdom en alle genot overtreft, kan (v. 12) David getuigen, die ze getrouw onderhoudt.</div>
 <div id="n235">Niet in de bloote kennis, maar in het stipte naleven der Wet. Hebr.: ‘Ook uw knecht wordt er door verlicht’ d.i. onderricht, gewaarschuwd. Daarom gaat de Psalmist zich nu in haar licht beschouwen; hij is zich wel van geen schuld bewust, maar, zegt hij (v. 13), wie bemerkt elke fout? Men begaat er ook uit onachtzaamheid. Daarom vraagt hij vergiffenis van die <hi type="italic">verborgen</hi> overtredingen, nl. waarvan hij zich niet bewust is.</div>
 <div id="n236">Bewaar mij voor den slechten invloed dergenen, die zich van U vervreemd hebben; voor vreemde afgodendienaars of overtreders der Wet, die mij tot het bewust overtreden daarvan zouden kunnen medesleepen. Het <hi type="italic">alienis</hi> der Vulgaat is mannelijk, zooals <hi type="italic">dominati</hi> zulks aanduidt, en kan dus niet van vreemde zonden verstaan worden. De grondtekst heeft: ‘van de trotschaards’, d.i. de hoogmoedige verkrachters der Wet. De H. Augustinus en anderen lezen <hi type="italic">dominata</hi>, d.i. <hi type="italic">peccata aliena</hi>, hier de opzettelijke zonden, in tegenstelling van <hi type="italic">occulta</hi>, de onwillekeurige overtredingen. <br/>- Eenige schriftverklaarders meenen, dat de Apostel Rom. X 18 de woorden van v. 4 niet als bloot toepasselijk, maar in typischen zin gebruikt. De zon beteekent dan de menschelijke natuur van Christus; in Hem was het Woord als in eene tent verborgen. De hemellichamen verbeelden dan de apostelen; het uitspansel de Kerk; de opvolging van dag en nacht hare apostoliciteit en duurzaamheid. De Wet (v. 8) is dan in typischen zin die der genade. (Matth. XI 25; S. Thom. in Rom. X 18.)</div>
 <div id="n237">Zie Ps. IV noot 1.</div>
 <div id="n238">Sommigen trekken de juistheid van dit opschrift in twijfel; inhoud en stijl nochtans van dezen Psalm komen met de overige Psalmen van David overeen en wijzen dus op hem. Vgl. II Reg. X; XII 27 volg.; I Par. XIX, XX; I Reg. XIII 9 volg.</div>
 <div id="n239">Elke oorlog is zorgwekkend voor den koning, die zijn volk liefheeft.</div>
 <div id="n240">De namen dienen om ons de voorstelling der wezens voor den geest te roepen, welke daardoor worden aangeduid; zij worden beschouwd als de juiste uitdrukking hunner natuur. Zoo dient ook hier de <hi type="italic">naam</hi> van God om God zelf in zijne openbaring en hulp aan te duiden. Gezinspeeld wordt op de bijzondere bescherming, die <hi type="italic">Jacob</hi> genoot.</div>
 <div id="n241">Zie Ps. XIII 7 noot 11.</div>
 <div id="n242"><hi type="italic">Het worde vet</hi> voor zijne oogen, Hij vinde het <hi type="italic">vet</hi>, d.i. welbehaaglijk. Vette offerdieren waren Gode welgevallig als een blijk van offervaardigheid.</div>
 <div id="n243">Aan Hem alleen komt de eer der overwinning toe. De grondtekst kan vertaald worden: ‘Mogen wij ons verheugen, mogen wij de banier hijschen’, nl. om de zege te vieren.</div>
 <div id="n244">Het volk, dat bovenstaande bede stortte, spreekt hier als één persoon. Sommigen meenen, dat een priester hier alleen zong. De <hi type="italic">gezalfde</hi> is koning David.</div>
 <div id="n245">Hebr.: ‘door de krachtige daden van zijne helpende rechterhand’. De reden van die verwachting staat in het volgende vers.</div>
 <div id="n246">Uitdrukkelijk had God Deut. XX 1 verlangd, dat Israël zich nimmer zou ontmoedigen op het gezicht der strijdkrachten zijner vijanden, maar dat het zich op Hem zou verlaten.</div>
 <div id="n247">Wat zij vast hopen, nl. dat hunne vijanden als wilde dieren in den valstrik <hi type="italic">verwikkeld</hi> worden en tot val komen, beschouwen zij als reeds geschied; het verleden (vgl. o.a. Exod. XIV) was hun een waarborg voor de toekomst. <br/>- Eenige HH. Vaders zien in dezen Psalm een voorspelling aangaande koning Ezechias, die door Sennacherib werd aangevallen. De HH. Athanasius, Augustinus en Hiëronymus meenen, dat daarin de overwinning van den Messias voorspeld wordt in den vorm van een gebed, gestort door de kinderen Gods. Christus is dan het <hi type="italic">heil</hi>, waarover gejubeld wordt in v. 6; zijne verrijzenis wordt voorspeld in v. 7, zijne zegepraal en die zijner Kerk in v. 9.</div>
 <div id="n248">Zie Psalm IV noot 1.</div>
 <div id="n249">Wie God waarlijk bemint, verheugt zich over Gods eigenschappen, zijne oneindige <hi type="italic">macht,</hi> zijne heilzame hulp enz. Hier wordt door Gods <hi type="italic">macht</hi> zijn machtsbetoon bedoeld, door hetwelk Hij hulp en <hi type="italic">heil</hi> verleende aan den Koning.</div>
 <div id="n250">Gij gaaft hem wat hij vroeg. Zie v. 4 en 5.</div>
 <div id="n251">Gij verrastet hem met ongehoopte weldaden; Gij plaatstet hem, den herdersknaap, op den troon; Gij verleendet hem spoedige en schitterende overwinningen.</div>
 <div id="n252">Zinnebeeldige uitlegging van het voorafgaande, letterlijk bewaarheid in hetgeen verhaald wordt II Reg. XII 30.</div>
 <div id="n253">Herhaaldelijk moest David om lijfsbehoud smeeken, vooral ten tijde van Saül; daarenboven hoopte hij ongetwijfeld voort te <hi type="italic">leven</hi> in zijn nakroost. De behouden terugkomst van David uit den krijg is voor het volk een waarborg voor het voortbestaan van het koningschap in David zelf en in zijne nakomelingen, vooral echter in den Messias, die zoowel hier op aarde als in den hemel <hi type="italic">eeuwig</hi> zal heerschen. In woordelijke beteekenis kan dit vers bezwaarlijk anders worden verklaard, dan in verband met de aan David gedane belofte van II Reg. VII 12 volg.</div>
 <div id="n254">Een herhaling van v. 2, tevens dienende tot inleiding voor v. 7, hetwelk aangeeft, waarin hoofdzakelijk die <hi type="italic">roem</hi> en die <hi type="italic">luister</hi> zal bestaan.</div>
 <div id="n255">Hij zal een voorwerp en te gelijk een oorzaak van zegeningen zijn, die hij voor Gods oog geniet. De gunst Gods zal hem dat <hi type="italic">eeuwig</hi> doen zijn, en dat vervult zijn hart met uitbundige vreugde.</div>
 <div id="n256">De reden van Davids verheffing lag in zijn vertrouwen op God, dat hem tot een man naar 's Heeren hart maakte (vgl. I Reg. XIII 14). Daarom zal Gods goedheid David in alle moeielijkheden tegen het <hi type="italic">wankelen</hi> behoeden en zoo zijne ‘eeuwige’ heerschappij verzekeren. Ter vervulling daarvan wenscht het volk nu aan David, dat hij (v. 9, 10) met Gods hulp de vijanden verdelge, ook (v. 11) voor de geheele toekomst.</div>
 <div id="n257">Moogt gij ze met uwe krijgsmacht achterhalen en tuchtigen.</div>
 <div id="n258">Evenals de voorafgaande wensch, is ook deze gericht tot David. De zin is dus: vernietigen zult gij ze gelijk hout in een <hi type="italic">vuuroven</hi>, als gij ten dage van den strijd uwe blikken op hen laat vallen; door u immers zal de Heer ze in <hi type="italic">verwarring</hi> brengen en als in een <hi type="italic">vuur</hi> vernielen.</div>
 <div id="n259">Hun plan was u en uw nakroost van den troon te stooten; maar nimmer zullen zij daarin slagen.</div>
 <div id="n260">Weinige plaatsen der Vulgaat zijn zoo duister en worden zoo verschillend uitgelegd, als deze. ‘Reliquiae’, <hi type="italic">overblijfselen</hi>, wat men gespaard heeft, kan ook ‘nakroost’ beteekenen (vgl. Psalm XXXVI 37, 38); ‘praeparare’ kan beteekenen: angst aanjagen (vgl. Psalm XXVIII 9), maar ook: bereiden, bevestigen, doen voortduren, of (evenals ‘obfirmare vultum’, vgl. Psalm LXXXVIII 5 en Prov. XXI 29), onbezorgd maken, moed of vertrouwen inboezemen. De grondtekst heeft hier: ‘Gij zult hen den rug doen keeren; (immers) met uwe pezen (d.i. uwe bogen) zult gij (uwe pijlen) richten op hun aangezicht’. De Septuagint (Sixtijnsche uitgaaf) luidt integendeel: ‘Gij zult hen op de vlucht slaan door uwe nakomelingen; gij zult hun gelaat bereiden’. De zin der Vulgaat kan dus zijn met het oog op de naaste toekomst: <hi type="italic">door uwe overblijfselen</hi>, d.i. door de pijlen, die gij nog over hebt (of: door uw nakroost) <hi type="italic">zult gij hun gelaat bereiden</hi>, d.i. bleek van angst maken of zich van u af doen wenden om te vluchten. Of wel: die gij overlaat, d.i. niet doodt, zult gij op de vlucht drijven; of integendeel: aan hen die gij spaart, zult gij ontzag of vertrouwen inboezemen. Mogelijk is het echter ook, dat hier een feit uit de meer verwijderde toekomst voorspeld wordt; de zin is dan in verband met v. 5: Gij zult uwe vijanden verslaan en daardoor een onbezorgd <hi type="italic">gelaat bereiden</hi>, d.i. vertrouwen en moed verschaffen aan uwe nakomelingen, aan welke gij (vgl. v. 5, 11, 12) den troon verzekert. Of wel in hoogeren zin: nu drijft gij hen op de vlucht; maar in uw nakroost telt gij iemand, tot wien zij met eerbied en vertrouwen hun <hi type="italic">gelaat</hi> zullen wenden.</div>
 <div id="n261">Dat alles zal David vermogen door Gods hulp; daarom dit slotgebed: openbaar, o God, <hi type="italic">uwe kracht</hi> tot uwe eer!<br/>- Voor hen, die meenen, dat de geheele Psalm van den Messias handelt, is de beteekenis deze: v. 2: O God, Gij maakt Christus, onzen Koning, tot overwinnaar; v. 3: Gij hebt zijn gebed verhoord (vgl. Joan. XI 42); v. 4: Gij vervuldet Hem met genade en steldet Hem aan als priester-koning; v. 5: Hij bad U om het leven (Hebr. V 7) en Gij schonkt Hem met de verrijzenis (v. 6) roem en luister; v. 7: Hij is voor ons en voor allen een zegen; Hij deelt uwe vreugde; v. 8: dat vroeg Hij en heeft Hij voor eeuwig, v. 9: Mogen dan, o Christus, uwe vijanden vernield en (v. 10) in de hel gestraft, (v. 11) moge hun zaad uitgeroeid worden; want (v. 12) zij hebben het op U en uwe Kerk gemunt; maar tevergeefs; want (v. 13) Gij zult ze verdrijven. Daarom, (v. 14) o God, verheerlijk U!</div>
 <div id="n262">Zie Ps. IV noot 1.</div>
 <div id="n263">Volgens sommigen: Gebed om onverwijlde hulp. De HH. Vaders meenen, dat de hulp der Verrijzenis bedoeld wordt; deze immers greep plaats in den vroegen ochtend. Het Hebr. schijnt te beteekenen: Naar de melodie van: ‘De Hinde des dageraads’. Deze wordt <hi type="italic">hinde</hi> genoemd, omdat de eerste zonnestralen door hunnen vorm aan horens herinneren. Anderen leggen dit uit: Over de vervolgde onschuld, den vervolgden Rechtvaardige, voor wien de dageraad van Gods hulp aanbreekt.</div>
 <div id="n264">In het N.T. worden de woorden of de zin van dezen Psalm aangehaald o.a.: Matth. XXVII 35, 39, 43, 46; Marc. XV 34; Joan. XIX 24; Hebr. II 11, 12. Het tweede concilie van Constantinopel veroordeelde de meening, volgens welke deze Psalm alleen in toepasselijken zin van Christus kan worden verstaan. Mogelijk blijft het, dat David zich in druk en lijden bevond, toen hij voor het eerst dezen Psalm zong; maar zijne persoonlijkheid trad terug om die van den Messias te laten spreken. Daar een reeks van uitdrukkingen zoo beslist mogelijk op een bepaalden persoon slaan, is het onzinnig te beweren, dat de Psalm betrekking heeft op het lijden der Joden ten tijde der Machabeën.</div>
 <div id="n265">Deze laatste woorden, <hi type="italic">zie op</hi> enz. ontbreken in den grondtekst en bij Matth. XXVII 46 en Marc. XV 34.</div>
 <div id="n266">Dit <hi type="italic">waarom</hi> drukt hier geen verwijt of wanhoop uit, maar is een uitroeping, waardoor zich de vlijmende smart lucht geeft, die het gevolg is van het gevoel der verlatenheid. Niet onwaarschijnlijk is het, dat de Heiland aan het kruis den geheelen Psalm heeft gebeden terwijl de inhoud daarvan zijne vervulling vond.</div>
 <div id="n267">In de Hebreeuwsche taal heeft <hi type="italic">woord</hi> dikwerf de beteekenis van <hi type="italic">feit</hi>, <hi type="italic">daad. Woorden mijner zonden</hi> staat dus zeer waarschijnlijk voor: mijne zonden (vgl. Jer. XLIV 4; Psalm LXIV 4). De zin is dus: de zonden van het menschdom, die Ik op Mij genomen heb, houden mij van U, mijn hulp en heil, verwijderd. Zoo vertaald dienen die woorden ter uitlegging van het voorafgaande. De grondtekst heeft: ‘verre van mijne hulp zijn de woorden van mijn gekerm’, d.i. mijne weeklacht dringt niet tot U door, omdat Gij U verwijderd houdt.</div>
 <div id="n268">Hebr.: ‘en Mij (gewordt) geen zwijgen’, d.i. Ik roep zonder ophouden; of: Mij gewordt geen verhooring, die Mij doet zwijgen. Naar de lezing der Vulgaat is de zin vermoedelijk: het vertrouwen, waarmede Ik U blijf aanroepen, is niet dwaas en ijdel, want (v. 4) Gij zijt de God des hemels, en (v. 5, 6) steeds verschaftet Gij redding aan wie op U vertrouwden.</div>
 <div id="n269">Gij zijt het, die als mijn machtige beschermer in mijne nabijheid troont daar ginder in het <hi type="italic">heiligdom</hi> op den Moria, het zinnebeeld van uwen troon in den hemel. Hoe meer de helper nabij is, des te gegronder is het vertrouwen op zijne hulp. Waarom God de <hi type="italic">lof van Israël</hi> is, blijkt uit v. 5-6.</div>
 <div id="n270">Andere reden om verhoord te worden: Hij is weerloos en veeleer een vertrapte <hi type="italic">worm</hi> dan een mensch; in plaats van medelijden vindt Hij bij het <hi type="italic">volk</hi> slechts <hi type="italic">smaad</hi> en <hi type="italic">verachting.</hi></div>
 <div id="n271">Zij bespotten mij met woorden en gebaren (vgl. Luc. XXIII 35). Hunne sarrende spotwoorden volgen in v. 9.</div>
 <div id="n272">Zie de letterlijke vervulling dezer profetie Matth. XXVII 43. In hunne bespotting spreken zij onbewust de waarheid; want de Messias antwoordt (v. 10 volg.): Ja, Ik vertrouw op den Heer; want Gij, Gij zijt het enz.</div>
 <div id="n273">Aan U heb ik het leven te danken; op U kon Ik steeds vertrouwen.</div>
 <div id="n274">Oudtijds nam de vader zijn kind bij de geboorte op den schoot, ten teeken, dat hij het als het zijne erkende en dus de verplichting op zich nam om er voor te zorgen. De zin is dus: Gij waart mij steeds een vader, een God, een beschermer.</div>
 <div id="n275">De <hi type="italic">nood</hi> wordt omschreven in v. 13 volg.</div>
 <div id="n276">Hebr.: ‘stieren van Basan’, spreekwoordelijk voor: vette stieren. In die landstreek waren welige weilanden. De <hi type="italic">varren</hi> en <hi type="italic">stieren</hi>, evenals de <hi type="italic">leeuw</hi> in v. 14, duiden hier de sterke, onmeedoogende, woedende vijanden van den Messias aan, die zijnen dood met ongeduld verlangen.</div>
 <div id="n277">Mijne krachten ontvlieden als wegvloeiend water, en in mijne uitputting zijn al mijne ledematen als ontwricht.</div>
 <div id="n278">Zelfs het hart, de bron des levens, is ontzenuwd.</div>
 <div id="n279">Gelijk een potscherf, die in het vuur geheel en al broos geworden is, zoo zijn in mij de levenssappen verdroogd en ben Ik krachteloos geworden in de brandende koorts der smarten, door welke Gij mij laat brengen tot aan den rand des grafs.</div>
 <div id="n280">Verdere omschrijving van den nood aangeduid in v. 12. In het Oosten loopen de honden veelal troepsgewijze en zonder meester rond. Zoo stond ook om het kruis van den Heiland een troep van woeste, schreeuwende, bloeddorstige Joden.</div>
 <div id="n281">De Septuagint en alle oude vertalingen hebben hier gelijk de HH. Vaders: <hi type="italic">zij hebben doorstoken;</hi> dus niet: ‘zij hebben gebonden’, zooals Aquila en Symmachus vertaalden. De Masorethische tekst, die door niet weinigen hier voor opzettelijk vervalscht wordt gehouden, luidt: ‘een bent van boozen omsingelt mij, als een leeuw mijne handen en voeten’. Het beeld strijdt met de waarschijnlijkheid. Waarom zou een leeuw het juist op de handen en voeten gemunt hebben, en hoe kan hij die omsingelen? Overigens hebben sommige Hebreeuwsche handschriften nog de lezing der Septuagint en der Vulgaat en vond de H. Hiëronymus die in zijnen Hebreeuwschen tekst. - Van het overige is de zin: zij hebben mij zoo aan het kruishout genageld en uitgerekt, dat <hi type="italic">zij al mijne beenderen</hi> konden tellen. Met voldoening zagen zij dan op Mij, het offer hunner boosheid, en verzadigden zich aan het schouwspel mijner smarten.</div>
 <div id="n282">Nauwkeurig wordt zulks verhaald Joan. XIX 23. Zij deden dit, zeker als zij waren van den dood des Gekruisigden.</div>
 <div id="n283">Herhaling der bede van v. 2 en 12, maar met de uitdrukking van nog grooter betrouwen. Alles is verduurd; er rest nog slechts één vijand te overwinnen: de dood, en aan de macht van dien vijand hoopt Hij onttrokken te worden door de verrijzenis. De dood wordt om en in zijn gewelddadige uitwerkselen aangeduid door <hi type="italic">zwaard</hi>, <hi type="italic">hond</hi>, <hi type="italic">leeuw</hi> en <hi type="italic">eenhoorn.</hi> Sommigen zien ook hierin de bloeddorstige vijanden van den Heiland.</div>
 <div id="n284">Of: ‘mijne verlatene’, d.i. mijne ziel.</div>
 <div id="n285">Onttrek mij aan de <hi type="italic">hoornen</hi>, d.i. de geweldenarij, waarmede de <hi type="italic">eenhoorns</hi> (Hebr.: ‘buffels’) mij willen nedervellen. - De Gekruisigde ziet nu zijn smeekgebed verhoord en heft eenen lofzang aan; dankbaar gaat Hij (v. 23-25) de gevolgen van zijn lijden, sterven en verrijzen ter eere Gods verkondigen. Die gevolgen zijn: (v. 26, 27) de stichting der Kerk en de instelling van een feestmaal, dat de vromen verzadigen en versterken zal ten eeuwigen leven; (v. 28) de bekeering der heidenen; (v. 29) de vestiging van het Godsrijk op aarde; (v. 30) Gods verheerlijking door grooten en kleinen, in welke Christus voortleeft tot aan het einde der tijden (v. 31 en 32).</div>
 <div id="n286"><hi type="italic">Broeders</hi> van den Heiland zijn alle geredden, die tot kinderen Gods geworden zijn (vgl. Hebr. II 12). Hij gaat nu een lofspraak op God houden ten aanhooren van het verzamelde volk en van allen, welke tot die vergadering behooren. De inhoud dier lofspraak volgt in v. 24.</div>
 <div id="n287">Hier en in v. 25 worden Jacob's geestelijke nakomelingen bedoeld, nl. allen, die God vreezen. Vgl. v. 28.</div>
 <div id="n288">In overeenkomst met hetgeen volgt, blijkt hier de zin wel te zijn: U prijs Ik in de vergadering van die U vreezen. Anderen vertalen: tot U stijgt mijn lof; of, volgens de Septuagint: ‘van U komt mijn lof’, d.i. net is uw werk, dat Ik U prijzen kan (of: dat Ik verheerlijkt word) in de Kerk.</div>
 <div id="n289">In groote gevaren placht men offers te beloven; droeg men die op, dan werden armen, weezen enz. ten offermaal genoodigd. Het Hebr. duidt hier zulk een offer aan. De Gekruisigde vervult zijne gelofte na zijne verrijzenis vooreerst in den hemel, waar Hij zijnen Vader voortdurend zijn bloedig offer blijft voorhouden; hun aandeel aan dat offer ontvangen de heiligen daar in het genot hunner gelukzaligheid (vgl. Luc. XXII 30); Hij vervult die gelofte echter ook hier op aarde, namelijk door het eucharistisch offer, dat Hij blijft opdragen: allen, <hi type="italic">die God vreezen,</hi> zoowel ‘Joden’ als ‘<hi type="italic">heidenen</hi>’ (vgl. v. 28) nemen, bekeerd, tot hun eeuwig heil daaraan deel door de H. Communie. Aldus o.a. de HH. Hiëronymus, Augustinus en Bellarminus.</div>
 <div id="n290">De eenvoudigen en vromen, die Hem vreezen (v. 26) en zoeken (v. 27), al zijn zij zondaars, zullen van dat dankoffer eten en verkwikt worden ten eeuwigen leven. Vgl. Joan. VI 55.</div>
 <div id="n291">Allen zullen met levendig geloof wederom denken aan God, hunnen Heer en Koning (v. 29), dien zij vergeten hadden. De bekeering der heidenen wordt hier aangekondigd als een vrucht van 's Heeren lijden, dood en verrijzenis.</div>
 <div id="n292">De grooten der aarde nemen deel aan het eucharistisch offermaal, een aanbiddelijk voedsel voor rijk en arm, voor levenden en stervenden, en te gelijker tijd aanbidden alle stervelingen den Heer. De grondtekst heeft daarenboven: ‘en die hun leven niet onderhouden’; daarom vertalen sommigen: alle ellendigen (nl. in tegenstelling tot <hi type="italic">de machtigen)</hi> werpen zich ter neder.</div>
 <div id="n293">Door de H. Communie deelt Jesus den geloovigen zijn leven mede, in hen <hi type="italic">leeft</hi> Hij <hi type="italic">voor</hi> zijnen Vader; door hen, zijn <hi type="italic">zaad,</hi> dient Hij Hem.</div>
 <div id="n294">De zin is hier waarschijnlijk overeenkomstig de Septuagint: de toekomstige geslachten zullen zich bij God aanmelden om Hem te dienen, en de <hi type="italic">hemelen</hi> zullen getuigenis afleggen van Gods <hi type="italic">gerechtigheid,</hi> d.i. van de getrouwheid, waarmede Hij zijne beloften vervuld en door den Messias gerechtigheid en heil verschaft heeft aan het <hi type="italic">volk</hi>, dat Hij <hi type="italic">gemaakt</hi>, d.i. daartoe beroepen heeft. De grondtekst heeft: ‘verhaald wordt van den Heer aan het geslacht; zij zullen komen en zijne gerechtigheid verkondigen (d.i. onafgebroken zal ieder geslacht die aan het volgende verkonden), omdat Hij het heeft gedaan’ (d.i. het werk volbracht). Deze laatste woorden herinneren aan ‘het is volbracht’ (Joan. XIX 30), door Jesus uitgesproken na het ‘God, mijn God, waarom hebt Gij mij verlaten’. (Matth. XXVII 46).</div>
 <div id="n295">Naar de Septuagint: ‘De Heer is mijn herder’. Als zoodanig zorgt Hij voor alles: (v. 2) voedsel en verkwikking; (v. 3) goede wegen; (v. 4) bescherming.</div>
 <div id="n296">Gr. en Hebr.: ‘water der rust’, d.i. waar het verlangen naar lafenis tot rust komt; of: waar water en lommer is.</div>
 <div id="n297"><hi type="italic">Hij geleidt mij</hi> niet langs kronkelpaden of hobbelige wegen, maar op <hi type="italic">rechte</hi> en effen wegen, d.i. op die der gerechtigheid en des heils. Vgl. Sap. X 10; Is. XXVI 7.</div>
 <div id="n298">nl. uit louter liefde en genade, dewijl <hi type="italic">zijn naam</hi>, d.i. zijn wezen, goed is. Of wel: ter verheerlijking van zijnen naam.</div>
 <div id="n299">Al moest ik gedurig in het grootste levensgevaar verkeeren, ik zou niets duchten.</div>
 <div id="n300"><hi type="italic">Roede</hi> en <hi type="italic">staf</hi> houden de schapen in de goede richting en keeren de wolven. Sommigen zien in de <hi type="italic">roede</hi> Gods tuchtiging, in den <hi type="italic">staf</hi> zijne hulp; beide verstrekken ten heil.</div>
 <div id="n301">Het feestmaal is hier een beeld van Gods zegen; God maakte David's leven tot een feestmaal ten aanschouwen zijner vijanden, die machteloos moesten toezien, hoe dierbaar Hem zijn gastvriend was. Anderen meenen, dat Gods zegen hier tegenover de kwellingen gesteld wordt, die David's vijanden hem aandoen.</div>
 <div id="n302">Vóór de feestmaaltijden placht men in 't Oosten den gast het hoofd met welriekende olie te zalven.</div>
 <div id="n303">De <hi type="italic">zwijmelkelk</hi> is hier de met vurigen, edelen wijn gevulde beker bij het feestmaal. De zin is: hoe gezegend en vol van uitbundige vreugde is door uw toedoen mijn levenslot! Hebr.: ‘mijn kelk is overvloed; (v. 6) voorwaar het goed en de barmhartigheid zullen volgen’ enz. Ook Gods tijdelijke weldaden zijn bewijzen zijner liefde en als zoodanig maken zij het geloovige en minnende hart dronken van vreugde.</div>
 <div id="n304">Het zal mij gegeven zijn gestadig het heiligdom te bezoeken en onder 's Heeren bescherming te leven. <br/>- Naar Joan. X 14 leggen de HH. Vaders dezen Psalm uit van Christus, die ons op de weide der Kerk door de H. Sacramenten verkwikt, ons spijzigt aan den disch der H. Communie, ons zalft met het H. Chrisma, en ons met zijne barmhartigheid ten einde toe vergezelt, opdat wij eens voor eeuwig in zijn huis wonen. Aldus Eusebius, Theodoretus, de HH. Athanasius, Chrysostomus, Hiëronymus, Augustinus e.a.</div>
 <div id="n305">Dit ontbreekt in den grondtekst. Volgens den Talmud moest deze Psalm op den eersten dag der week (den eersten dag der Schepping) gezongen worden.</div>
 <div id="n306">Met <hi type="italic">bewoners</hi> worden hier menschen en dieren bedoeld; met <hi type="italic">volheid</hi> geheel de rijkdom van schepselen, welke de aarde bevat; dat alles is 's Heeren werk en eigendom; Hij immers is het, die dat alles (v. 2) geschapen heeft; die almachtige, heilige God is het, welke op Sion komt wonen.</div>
 <div id="n307">De Psalmist drukt zich hier en elders uit naar Gen. I 9. Het <hi type="italic">aardrijk</hi>, d.i. het vasteland, wordt van alle kanten omspoeld door het water, waarboven het zich op vaste grondslagen verheft.</div>
 <div id="n308">Komt de Oneindige op Sion zetelen, wie mag Hem aldaar dan zoo naderen, dat hij (vgl. v. 5) op Gods gunst kan rekenen? Wellicht dacht de Psalmist hier aan het voorval met Oza. (II Reg. VI 6, 7).</div>
 <div id="n309">Die niet uit is op nietige dingen of op leugen en bedrog. De H. Hiëronymus legt dit uit: die zijne ziel niet misbruikt om te zondigen, maar goede werken verricht. Anderen: die niet valsch zweert bij zijne ziel.</div>
 <div id="n310">Hebr.: ‘en gerechtigheid voor God, zijnen redder’.</div>
 <div id="n311">Zoodanig is de gesteldheid der ware vromen, die, vol van godsdienstzin, in geestelijke wijze tot God willen naderen. Dezen zijn het, die, als ware kinderen van Jacob, deelachtig willen, maar ook zullen worden aan de hem gegeven beloften.</div>
 <div id="n312">De stoet is (naar verondersteld wordt) met de Ark tot bij de poorten van Sion genaderd. Een koor van zangers noodigt nu de <hi type="italic">vorsten</hi>, d.i. waarschijnlijk de voornaamsten onder de levieten en priesters uit, de poorten te openen, te verhoogen, om den grooten Koning met zijne Ark doortocht te verleenen; de vorsten vragen dan in v. 8 en 10 ‘<hi type="italic">Wie is</hi>’ enz., ten einde aan genoemd koor aanleiding te geven tot een lofspraak op God. Hebr.: ‘verheft, o poorten, uwe hoofden’, d.i. uwe bovendrempels of bogen; de Psalmist acht deze niet hoog genoeg om Gods oneindige grootheid binnen te laten. Enkelen denken hier aan het opheffen van sluitboomen of valdeuren.</div>
 <div id="n313">Hier worden de overoude poorten van Sion, de stad der Jebusieten, bedoeld, door welke vóór eeuwen Melchisedech wellicht reeds getrokken was; of wel de zin is: Gij, poorten, die eeuwig duren zult, dewijl de Heer binnen u gaat wonen.</div>
 <div id="n314">Naar Exod. XL 31, 32 werd de tabernakel bij zijne inwijding bedekt en gevuld door eene wolk, ten teeken van Gods tegenwoordigheid. Deze wolk wordt hier evenals Exod. XXIV 15, 16, <hi type="italic">heerlijkheid</hi> genoemd; de zin is dus: God, die als koning boven de Ark troont.</div>
 <div id="n315">Een zinspeling of wel op het medevoeren der Ark in den strijd en de dientengevolge behaalde overwinningen, of op II Reg. V 6 volg.</div>
 <div id="n316">Bedoeld worden hier de hemelsche <hi type="italic">heerscharen</hi>, d.i. die der engelen of der sterren. De macht des Heeren wordt dus hier nog meer verheven: Hij is de almachtige niet alleen op aarde (v. 8), maar ook in den hemel. <br/>- Volgens verscheidene HH. Vaders handelt deze Psalm in den letterlijken, volgens anderen in den mystischen zin van 's Heeren hemelvaart in dezer voege: God is de Heer en Maker van alles. Wie kan zijnen hemel binnengaan? Alleen de onschuldige en heilige, zooals bij uitstek Christus, de Gezegende Gods, die barmhartigheid verwierf voor allen, welke God zoeken. Daarom riepen bij zijne hemelvaart de Hem vergezellende aartsvaders den engelen toe: Ontsluit depoorten des hemels! Christus, de overwinnaar van dood en hel, zal als God van hemel en aarde ter rechterhand zijns Vaders gaan zetelen.</div>
 <div id="n317">Zie Ps. IV noot 1. In den grondtekst is deze Psalm alphabetisch, doch thans nog slechts ten deele. Zie Inleiding bladz. 16.</div>
 <div id="n318">Eerst dan is het gebed volkomen aangenaam aan God, wanneer het inderdaad een zielsbegeerte is, die wij met geloof, eerbied, ootmoed en vooral met vertrouwen en liefde aan God te kennen geven; dan bidt inderdaad de H. Geest in ons en voor ons met onuitsprekelijke verzuchtingen. Rom. VIII 26.</div>
 <div id="n319">God <hi type="italic">verbeiden</hi> is zijne hulp met vertrouwen te gemoet zien.</div>
 <div id="n320">Zonder dat iemand hun daartoe reden gaf, moedwillig.</div>
 <div id="n321">Doe mij uwe wetten en geboden kennen en onderhouden.</div>
 <div id="n322">Wees mijn gids op den waren, goeden weg uwer Wet; of wel: naar uwe getrouwheid in het vervullen uwer beloften.</div>
 <div id="n323">Steeds vertrouw ik op U.</div>
 <div id="n324">Zij hebben uwe eeuwige, onveranderlijke raadsbesluiten ten grondslag. Anderen vertalen dit: die Gij anderen en mij van oudsher bewezen hebt.</div>
 <div id="n325">Laat mij barmhartigheid voor recht wedervaren, opdat uwe goedheid bekend worde.</div>
 <div id="n326">Gods goedheid openbaart zich bij uitstek in de genade en hulp, die Hij den <hi type="italic">zondaars</hi> en dwalenden verleent om wederom den <hi type="italic">weg</hi> der deugd te bewandelen, maar ook in het licht en de kracht, die Hij (v. 9) aan <hi type="italic">de lijdzamen</hi>, d.i. de ootmoedigen en vromen, geeft om Hem volmaakter te dienen. Volgens sommigen is de zin: Hij stelt de wet aan hen, die op hunnen weg kunnen zondigen, d.i. aan de menschen.</div>
 <div id="n327">God toont zich steeds goed en getrouw voor wie zijne voorschriften in volgen, die de <hi type="italic">getuigenissen</hi> van zijnen wil zijn.</div>
 <div id="n328">Dewijl uw <hi type="italic">naam</hi>, d.i. uw wezen, goed is, of wel: ter eere van uwen naam. Hoe grooter de zonde is, des te meer heeft de mensch Gods barmhartigheid noodig, maar des te meer schittert dan ook deze uit.</div>
 <div id="n329">God geeft hem licht omtrent het bewandelen van den te kiezen of den reeds ingeslagen weg; of: omtrent den weg, dien God voor hem uitgekozen en bepaald heeft.</div>
 <div id="n330">Hij zelf zal zijn leven in welvaart slijten en zijne nakomelingen zullen zich verheugen in het bezit van het land Chanaän; daarin bestond de tijdelijke zegen, welken God bij zijn verbond had beloofd voor het onderhouden der Wet. Vgl. Levit. XXVI 3 volg.</div>
 <div id="n331">De Vulgaat is hier niet zeer duidelijk. De grondtekst heeft: ‘Het geheimenis (de omgang) des Heeren is met die Hem vreezen en zijn verbond om hen te doen kennen (of doet Hij hen kennen)’. De zin is dus waarschijnlijk: het <hi type="italic">verbond</hi> met al zijne voorschriften en beloften is een duidelijk teeken van zijne vriendschap en gunst. Door die overweging aangemoedigd, gaat de Psalmist in zijnen nood Gods hulp inroepen.</div>
 <div id="n332">Hij zal mij redden uit het levensgevaar, of uit de moeilijkheden, waarin ik gewikkeld ben.</div>
 <div id="n333">Ik ben bijna zonder aanhangers (vgl. v. 21) en van hulp verstoken; maar juist daarom vertrouw ik op U. Hoe grooter de nood is en hoe minder van de menschen te verwachten valt, des te vaster moeten wij op God vertrouwen, die er behagen in schept juist dan zijne almacht en goedheid te doen uitblinken.</div>
 <div id="n334">De grondtekst heeft hier: ‘de kwellingen hebben mijn hart verruimd’, of, zooals anderen lezen: ‘Geef ruimte aan mijn hart uit de beklemdheden en leid mij uit mijne benauwdheid’.</div>
 <div id="n335">Let op den droevigen staat, waarin ik door mijne vijanden gebracht ben, en vergeef mij mijne zonden, die daarvan de oorzaak zijn. Vgl. v. 7.</div>
 <div id="n336">Met mij zijn gerechtigen, die vast op U vertrouwen, zooals ik; dus ook om hunnentwil verhoor mij. De grondtekst heeft: ‘dat onschuld en rechtzinnigheid mij behoeden’.</div>
 <div id="n337">Dit vers is waarschijnlijk een liturgisch bijvoegsel, dat van den tijd der gevangenschap dagteekent; 't is wellicht daarom, dat de H. Athanasius en Origenes dezen Psalm uitleggen als een gebed der Joden van dien tijd. Andere HH. Vaders leggen hem uit als eene bede, die de met onze zonden beladen Christus tot zijnen Vader richt, of als een gebed der strijdende Kerk tot Christus, of ook als de smeeking eener ziel, die aan God wil behagen, maar die nog met hare driften te kampen heeft.</div>
 <div id="n338">Zie Ps. IV noot 1. Deze woorden ontbreken in het Hebr. en de Septuagint.</div>
 <div id="n339">Zie v. 3 en 8 en Ps. XVII noot 18.</div>
 <div id="n340">Om mijne onschuld en om mijn vertrouwen op U zal ik in het pleit met mijne vijanden niet de zwakkere partij worden. Of wel: ik vertrouw op U vast en onwankelbaar.</div>
 <div id="n341">Vgl. Ps. VII 10. Sterk in zijne onschuld, vreest hij niets en vraagt een nauwkeurig onderzoek. Dit vers bevat een tusschengeschoven gedachte, zoodat v. 3 dient ter uitlegging van v. 1 en ter inleiding voor verdere bewijzen der onschuld van den Psalmist.</div>
 <div id="n342">Met welbehagen overweeg ik uwe getrouwheid, of denk ik aan uwe leer en wet, en leef die dus na.</div>
 <div id="n343">Ik span niet samen met listige bedriegers of met nietswaardigen.</div>
 <div id="n344">In het bewustzijn en ten teeken mijner onschuld kan ik mijne handen wasschen en mij gerust tot uw altaar begeven. Vgl. Ps. XIV 1 volg.</div>
 <div id="n345">Ik treed in den kring der vromen, die uw tabernakel en altaar omringen. Misschien is hier van een plechtigen omgang sprake, of drukt de Psalmist den wensch uit om te vertoeven bij het heiligdom, waarvan hij heeft moeten scheiden.</div>
 <div id="n346">Hebr.: ‘de woning van uw huis’. De zin is: gaarne vertoef ik bij uwe luisterrijke woning, in welke de Ark staat, die uwe <hi type="italic">heerlijkheid</hi> is. Geen grooter wellust op aarde, dan te weten, dat men zich in Gods tegenwoordigheid bevindt en met Hem vereenigd is; dan te hooren, hoe God verheerlijkt wordt en aan dien lof deel te nemen: dat geeft een waren voorsmaak van de vreugden des hemels.</div>
 <div id="n347">Na zijne onschuld betoogd te hebben, komt de Psalmist terug op de bede van v. 1. <hi type="italic">Ziel</hi> en <hi type="italic">leven</hi> zijn hier synoniem.</div>
 <div id="n348">Hier worden vooral de vorsten en rechters bedoeld, die onschuldig bloed vergieten, onrechtvaardig verkregen goederen bezitten en zich door geschenken laten omkoopen.</div>
 <div id="n349">In zijn vertrouwen meent hij, dat zijn gebed reeds verhoord is, en dat alle moeilijkheden en gevaren zijn uit den weg geruimd; daarom belooft hij, God voor die redding te danken bij den openbaren eeredienst. Sommigen vatten dit voorwaardelijk op: Staat mijn voet op effen baan, dan zal ik U loven. <br/>- De HH. Athanasius, Augustinus, Hiëronymus en anderen leggen dezen Psalm uit als een gebed der Kerk, die God tot getuige neemt van de ongerechtigheden harer vijanden en van haren ijver voor zijnen dienst, weshalve zij dan ook Gods bescherming inroept. Ook legt zij bij het H. Offer een gedeelte van dezen Psalm in den mond van haren priester, die, vertrouwend op Gods barmhartigheid en op het getuigenis van zijn geweten, betuigt, dat hij met reine handen het vlekkelooze Lam gaat opdragen.</div>
 <div id="n350">Dit laatste ontbreekt in het Hebr. en stond volgens Theodoretus ook niet in de Hexapla. David werd driemaal gezalfd, nl. te Bethlehem door Samuël (I Reg. XVI), te Hebron door den stam van Juda (II Reg. II) en nogmaals te Hebron door geheel Israël (II Reg V).</div>
 <div id="n351">Nood en lijden worden herhaaldelijk onder het beeld van duisternis aangeduid; het <hi type="italic">licht</hi> duidt dus bescherming en hulp aan.</div>
 <div id="n352">Om mijnen ondergang te bereiden.</div>
 <div id="n353">Het Gr. beteekent nier: desniettemin, toch. Sommigen vertalen; daarop (nl. dat de Heer mijn beschermer is, vgl. v. 1,) zal ik vertrouwen. Hoe grooter de nood is, des te grooter wordt het vertrouwen van dengene, die weet, dat God alles met wijsheid en liefde beschikt.</div>
 <div id="n354">Op bloot menschelijke hulp bouw ik niet; kan ik echter, als Gods gastvriend, zijne bescherming genieten, dan ben ik tegen alles gevrijwaard. <hi type="italic">'s Heeren geneugte</hi> is hier of wel de Tabernakel en de Ark of de eeredienst, waarin God zijn welbehagen vindt; of de vreugde, die de vromen gevoelen over 's Heeren tegenwoordigheid aldaar; of wel 's Heeren welwillendheid en zichtbare gunst. In dezen zin las men oudtijds veelal ‘voluntatem’.</div>
 <div id="n355">Hebr.: ‘en te overdenken in zijnen tempel’. <hi type="italic">Tempel</hi> staat hier voor Tabernakel. Vgl. v. 5 en Ps. V 8. In hetgeen volgt, staat de reden van den wensch, geuit in v. 4, of van het vertrouwen, uitgedrukt in v. 1-3.</div>
 <div id="n356"><hi type="italic">Tent</hi> en <hi type="italic">rots</hi>, zijn hier beelden der bescherming, veiligheid en overmacht, die hem als gastvriend des Heeren ten deel vallen; <hi type="italic">en nu</hi> zal hij niettegenstaande den nood, waarin hij thans verkeert, met Gods hulp als overwinnaar het hoofd opbeuren.</div>
 <div id="n357">Ten dank voor die overwinning, die hij als zeker beschouwt. Het <hi type="italic">jubeloffer</hi> was een dankoffer, vergezeld van lofzangen. In den grondtekst staat bij <hi type="italic">vijanden</hi> ‘die mij omringen’; daarentegen ontbreekt: <hi type="italic">eenen omgang houd ik.</hi></div>
 <div id="n358">De druk van den nood, door den Psalmist in zijn vertrouwen een oogenblik vergeten, neemt weder de overhand; vandaar dit innig gebed om hulp.</div>
 <div id="n359">Uwe bescherming smeek ik af. Hebr.: ‘Tot U spreekt mijn hart’; - ‘Zoekt mijn aangezicht’ - (zoo zeidet Gij; en daarop antwoord ik:) ‘Uw aangezicht wil ik zoeken’. Anderen lezen: Mijn hart herinnert U aan uw woord: ‘Zoekt mijn aangezicht’. Zie, ik zoek het.</div>
 <div id="n360">Al ben of al ware ik van allen verlaten gelijk een vondeling, God beschermt mij. Wie op menschen vertrouwt, wordt dikwijls teleurgesteld; wie op God vertrouwt, nimmer.</div>
 <div id="n361">Geef mij den weg en de middelen te kennen om aan hunne aanslagen te ontsnappen. Uit hetgeen volgt, blijkt wel, dat hier niet, gelijk elders, sprake is van eene <hi type="italic">terechtwijzing</hi> of een onderricht omtrent eenen te volgen levensregel.</div>
 <div id="n362">De ongerechtigen hebben mij tegen hunne eigen overtuiging belasterd. Het ‘sibi’ der Vulgaat staat in dien zin hier overtollig. Volgens anderen: de boozen hebben tot hun voordeel (nadeel) gelogen; of: zij hebben zich in hun verwachting bedrogen. Hebr.: ‘en die geweld ademen’, zijn tegen mij opgestaan.</div>
 <div id="n363">Vast vertrouw ik nog op deze aarde door den Heer gezegend te worden. Hebr.: ‘Indien ik niet hoopte de zegeningen des Heeren’ enz., dan verdiende ik geene hulp; of: dan ware ik verloren. In hetgeen volgt, wekt de Psalmist zich zelven op tot vertrouwen. <br/>- De H. Augustinus en na hem Bellarminus en anderen leggen dezen Psalm in den geestelijken zin uit van den met Christus vereenigden geloovige, die van Hem licht verwacht en hulp tegen zijne vijanden. Zeker van zijne bescherming, verlangt hij hier met Christus vereenigd te blijven en eens de vreugden des Heeren te genieten in het land der levenden.</div>
 <div id="n364"><hi type="italic">Zwijgen</hi> en <hi type="italic">verstommen</hi> beteekenen hier: door het weigeren van hulp metterdaad geen acht, geen antwoord geven op het gebed, maar zich van den biddende afwenden. De zin is dus: verhoor mij of ik ben verloren.</div>
 <div id="n365">Over deze en dergelijke verwenschingen zie Psalm V noot 8. De rechtvaardige haat niemand, die hem beleedigt, maar blijft niet onverschillig bij de beleediging, die God wordt aangedaan; en ofschoon hij weet, dat God rechtvaardig en machtig genoeg is om zonder 's menschen gebed of hulp het onrecht te straffen, toch smeekt hij Hem daarom, dewijl hij uit liefde tot God de zonde haat en zich verheugt over iedere openbaring en verheerlijking van Gods rechtvaardigheid en almacht.</div>
 <div id="n366">Allerwaarschijnlijkst wordt hier datgene bedoeld, wat God gewrocht had om David te verheffen.</div>
 <div id="n367">Richt ze geheel ten gronde; of wel: bouw ze niet op, d.i. schenk hun geen nakroost.</div>
 <div id="n368">In zijn vertrouwen ziet hij zijne hoop reeds voor werkelijkheid aan.</div>
 <div id="n369">Ik herleef, gelijk een boom, die na den storm weer opbloeit. De grondtekst heeft: ‘Mijn hart juicht, en door mijn lied zal ik Hem prijzen’. Hetgeen verder volgt, geeft of wel den inhoud van zijn loflied aan, of wel het uitwerksel van zijn gebed, of de beweegreden zijner hoop.</div>
 <div id="n370">Hij is de reddende beschermer van dengene, dien Hij tot koning heeft doen zalven.</div>
 <div id="n371">Het <hi type="italic">erfdeel</hi> is hier Gods volk. Naar den grondtekst vraagt de Psalmist, dat God het als een goed herder weide en drage, het ondersteune en machtig make, of ook het late voortleven in zijn nageslacht. <br/>- De HH. Augustinus, Hiëronymus en Thomas, benevens Cassiodorus, Beda en anderen, zien in dezen Psalm een gebed van den lijdenden Heiland, die aan het kruis zijne handen (v. 2) ten hemel verhief, met vertrouwen de verrijzenis van zijn vleesch (v. 7) verwachtte, als de Gezalfde zijns Vaders (v. 8) het eeuwig leven met al zijn heil en heerlijkheid ontving en (v. 9) gebeden stortte en blijft storten voor het welzijn zijner Kerk.</div>
 <div id="n372">Grondtekst en Vulgaat verschillen in dezen Psalm aanmerkelijk. Vandaar de uiteenloopende uitleggingen der psalmverklaarders.</div>
 <div id="n373">Psalm te gebruiken bij de liturgie op den achtsten of laatsten dag van het loofhuttenfeest. Dit opschrift ontbreekt in den grondtekst.</div>
 <div id="n374"><hi type="italic">Jonge rammen</hi> ontbreekt in den grondtekst. De <hi type="italic">zonen Gods</hi> zijn volgens de meeste oudere schriftverklaarders de vorsten en machtigen; volgens de meeste nieuweren: de engelen. Naar de Vulgaat, die van <hi type="italic">rammen</hi> en <hi type="italic">voorhof</hi> gewaagt, worden veeleer de vrome Israëlieten of de priesters uitgenoodigd om den Heer plechtige offers op te dragen.</div>
 <div id="n375">Betuigt Hem de eer, die aan <hi type="italic">zijnen naam</hi>, d.i. aan zijn goddelijk wezen, toekomt, en aanbidt Hem daarom in het <hi type="italic">voorhof</hi> van den tabernakel (volgens anderen: des hemels). Het Hebr. beteekent: ‘in heilig gewaad’ of ‘in feestgewaad’. Om nu aan zijne uitnoodiging kracht bij te zetten, schildert de Psalmist in korte, krachtige trekken Gods almacht, zooals die zich openbaart in den storm op de wateren (v. 3-4), in het Noorden op de bergen en in de wouden (v. 5-7) en over de vlakten van het Zuiden (v. 8-9). Sommigen meenen, dat David hier onder het beeld van den storm de nederlaag beschrijft der vorsten, die hij van het Noorden tot het Zuiden, als Gods werktuig, overwon.</div>
 <div id="n376"><hi type="italic">De stem des Heeren</hi> is hier de donder, aan welken v. 5 enz. de uitwerkselen van den bliksem worden toegeschreven. Hij rolt <hi type="italic">over de wateren</hi>, nl. der wolken; mogelijk worden ook die der zee bedoeld.</div>
 <div id="n377">De bliksem <hi type="italic">vermorzelt</hi> (Hebr. ‘doet opspringen’), de trotsche <hi type="italic">ceders</hi>, als waren zij een kalf of ander dier, dat op den Libanon graast, en de <hi type="italic">lieveling</hi>, d.i. de Libanon of wel de beminde Sionsheuvel, siddert en springt op onder de bliksems en donders gelijk een jonge eenhoorn. Of: God, de Beminde, ontwortelt de ceders, gelijk een jonge, krachtige neushoorn. De grondtekst heeft: ‘Hij doet hen opspringen als een kalf, den Libanon en Sirjon (d.i. den Hermon) als het jong van den eenhoorn’ (van den buffel).</div>
 <div id="n378">Het vuur des hemels schiet in bliksemflitsen naar alle richtingen.</div>
 <div id="n379">Een woestijn ten zuiden van Palestina. Wat voor de macht der menschen ongenaakbaar is, moet sidderen voor God.</div>
 <div id="n380">Hij <hi type="italic">bereidt de herten</hi> tot de vlucht: Hij jaagt hun schrik aan, die hun krachten bijzet om sneller te vluchten. Naar het Hebr.: die de hinden doet baren, d.i. vóór den tijd, van schrik. Zoo is Gods macht ontzagwekkend voor groot en klein, voor sterken en zwakken. Daarom wordt zij geprezen door de engelen in den <hi type="italic">tempel</hi> des hemels (vgl. v. 1 en 2, en noot 3 en 4), door alle schepselen in den <hi type="italic">tempel</hi> der natuur, door alle vromen in Gods heiligdom. Die macht nu oefent Hij uit door de stormen en (v. 10) op de <hi type="italic">watervloeden</hi>, maar ook (v. 11) op het leven der godvreezenden.</div>
 <div id="n381">God woont en troont op de wateren, d.i. de vloeden of de wolken, door zijne alomtegenwoordigheid en de uitoefening zijner almacht; eeuwig zal zijne heerlijkheid duren in den hemel. De zin kan echter ook zijn: God laat, als gevolg van den storm, den watervloed de aarde bewonen, d.i. overstroomd houden; of ook: Hij maakt den watervloed, d.i. de overstroomde aarde, wederom bewoonbaar. De grondtekst heeft: ‘de Heer troonde bij (of tot) den zondvloed’, d.i. eens ging de Heer zetelen om den zondvloed aan te richten, en evenzoo zal Hij blijven zetelen om zijne strafgerichten te houden en (v. 11) de zijnen te helpen en te zegenen.</div>
 <div id="n382">Wie door de genade en de liefde een kind Gods is, wordt getroost en versterkt door elke openbaring van Gods almacht; immers Hij oefent die voor onze oogen uit om ons zijne goedheid en barmhartigheid beter te doen kennen. <br/>- De HH. Augustinus en Athanasius, Theodoretus en anderen vinden in dezen Psalm de uitbreiding der Kerk voorspeld en beschreven. Voor hen is de <hi type="italic">stem des Heeren</hi> die der genade en der verkondiging van het Evangelie; die stem doet zich hooren boven de <hi type="italic">wateren</hi>, d.i. bij alle volken; de trotschen en goddeloozen (<hi type="italic">de ceders</hi>) worden daardoor getroffen en doen boete; de heidenen (<hi type="italic">de woestijn</hi>) worden bekeerd; de vromen (<hi type="italic">de herten</hi>) tot volmaaktheid gebracht; God wordt verheerlijkt in de Kerk en schenkt den zijnen sterkte, vrede en alle andere zegeningen.</div>
 <div id="n383">Uit den grondtekst en de Septuagint blijkt, dat hier niet de <hi type="italic">woonplaats</hi> van David bedoeld wordt. Misschien is <hi type="italic">de inwijding</hi> hier die van Ornan's dorschvloer (vgl. II Reg. XXIV en I Par. XXI), waar David bij gelegenheid der pest zoenoffers deed opdragen. Een open plaats wordt eveneens Gods huis of woonplaats genoemd Gen. XXVIII 17. Sommigen meenen daarentegen, dat het opschrift van veel later dagteekent en dat door <hi type="italic">inwijding</hi> die van den tweeden tempel bedoeld wordt.</div>
 <div id="n384">David gaat in den Psalm God <hi type="italic">verheffen</hi>, d.i. zijne uiterlijke heerlijkheid vermeerderen, door Hem te prijzen, Hem beter te doen kennen en beminnen. Hij was op het punt te vallen, d.i. door de ziekte medegesleept te worden; maar God redde hem, tot grooten spijt van zijne vijanden. Herhaaldelijk wordt in de Psalmen aangeduid, dat blijdschap en spotternij der vijanden destijds als een bijzonder ongeluk beschouwd werden.</div>
 <div id="n385">Dit is wel woordelijk te verstaan van eene ziekte, die hem reeds had aangetast of ten minste van nabij bedreigde; want in v. 4 rekent hij zich reeds tot de breede schaar dergenen, die door de ziekte waren en werden weggesleept.</div>
 <div id="n386">De <hi type="italic">gedachtenis</hi> is hier Gods heilige naam; deze naam herinnert ons aan zijne <hi type="italic">heiligheid</hi>, met welke hier bij uitstek zijne rechtvaardigheid en barmhartigheid bedoeld wordt, die Hij openbaarde in zijn straffen en sparen.</div>
 <div id="n387">Gods rechtvaardige gramschap brengt straf, ja dood met zich als gevolg van zijnen <hi type="italic">toorn;</hi> zijn <hi type="italic">welbehagen</hi> integendeel, d.i. zijne barmhartigheid en liefde, spaart den zondaar en laat hem <hi type="italic">leven.</hi> Naar den grondtekst waarschijnlijk: ‘een oogenblik is er (d.i. duurt) zijne gramschap; een leven in zijne gunst’, d.i. zij schenkt een lang leven; of: zij duurt een leven lang.</div>
 <div id="n388">Het <hi type="italic">demorabitur</hi> der Vulgaat doelt op een verblijven, dat langdurig dreigt te zullen zijn. God kan de hevigste smart plotseling in vreugde verkeeren, gelijk Hij deed, toen Hij aan de pest, die drie dagen duurde, in éénen nacht een einde maakte. Vgl. II Reg. XXIV 15.</div>
 <div id="n389">David was trotsch geworden op zijne macht (vgl. II Reg. XXIV 9) en hield zich daarom voor onoverwinnelijk; maar (v. 8) God deed hem weldra gevoelen, dat macht en onmacht, geluk en ongeluk van Hem alleen afhangen.</div>
 <div id="n390">Hebr.: ‘Gij hadt kracht gegeven aan mijnen berg’, d.i. waarschijnlijk: aan Sion, David's berg en burcht, de zetelplaats zijner macht, den <hi type="italic">luister</hi> van zijn koninkrijk. De zin is dus: aan uw <hi type="italic">welbehagen</hi> had ik macht en eer te danken; dat bleek toen Gij uw <hi type="italic">aanschijn van mij afwenddet</hi>, d.i. mij uwe gunst onthieldt (en de pest als straf uitbrak); eensklaps was ik terneergeslagen en ik verkeerde in doodsgevaar. Maar toen (v. 9) besloot ik U aan te roepen.</div>
 <div id="n391">David herhaalt hier het gebed, door hetwelk hij gedurende de ziekte om lijfsbehoud had gesmeekt; het berust op de opvatting, vermeld bij Psalm VI 6: Wat nut kan <hi type="italic">mijn bloed</hi>, d.i. mijn dood, opleveren? Mijn lichaam, in het graf tot stof geworden, zal noch U, noch uwe getrouwheid in de vervulling der mij gedane beloften ten aanhooren van anderen kunnen verheerlijken.</div>
 <div id="n392">De Joden trokken ten teeken van <hi type="italic">rouw</hi> en boete een grof haren kleed aan (vgl. I Par. XXI 16) en omgordden zich met een koord. Voor <hi type="italic">vreugde</hi> heeft de grondtekst <hi type="italic">dansen;</hi> daartoe moest het korte of opgeschorte vreugdekleed worden aangetrokken; vandaar het <hi type="italic">omgorden met blijdschap.</hi></div>
 <div id="n393">De dankbaarheid van David, het gevolg zijner verhooring, wordt hier als doel uitgedrukt. Hij hoopt dat zijn <hi type="italic">luister</hi>, d.i. zijne ziel, in de toekomst niet meer door treurigheid overmand worde en verstomme, maar Gods lof hier en hiernamaals eeuwig kunne verkondigen. <br/>- Vele HH. Vaders, o.a. Athanasius, Augustinus, Hiëronymus en anderen na hen, leggen dezen Psalm in hoogeren zin op de lippen van den verrezen en verheerlijkten Christus; Hem heeft de Vader uit het graf <hi type="italic">opgebeurd</hi> (v. 2), zijne <hi type="italic">ziel uit de onderwereld</hi> verheven (v. 4) en de droefheid van den <hi type="italic">avond</hi> zijns lijdens <hi type="italic">veranderd</hi> in de <hi type="italic">vreugde</hi> van den <hi type="italic">ochtend</hi> der verrijzenis (v. 6 en 11) en in een eeuwig geluk bij de hemelvaart (v. 12 en 13).</div>
 <div id="n394">Zie Psalm IV noot 1. <hi type="italic">Bij ontsteltenis</hi> ontbreekt in den grondtekst en schijnt hier geplaatst naar aanleiding van v. 23.</div>
 <div id="n395">De God van rechtvaardigheid moet volgens zijne belofte den onschuldig vervolgde helpen, die Hem met betrouwen aanroept.</div>
 <div id="n396">De grondtekst heeft hier en in v. 4: ‘wees mij een rots en een burcht’. Een innig vertrouwen zet den mensch aan om zijn gebed te herhalen en het door uitdrukking van verschillende beweegredenen dringender en krachtiger te maken.</div>
 <div id="n397">De <hi type="italic">naam</hi> Gods is hier zijne eer of zijn goddelijk wezen zelf. Niemand is vader gelijk God het is: zijne voorzienigheid en barmhartigheid voedt en leidt ook den zondaar; met hoeveel meer grond verwacht daarom de gerechte die leiding en hulp van Gods almacht en liefde!</div>
 <div id="n398">Vgl. I Reg. XXIII 22.</div>
 <div id="n399">Evenals Luc. XXIII 46 (naar het Grieksch), hebben grondtekst en Septuagint hier: ‘zal ik bevelen’, omdat de handeling zich ook over de toekomst uitstrekt. De zanger vertrouwt zijnen <hi type="italic">geest</hi>, d.i. zijn leven met alles wat hij bezit en is en hoopt, aan God toe, die; waarachtig en <hi type="italic">trouw</hi> in zijne beloften, hem herhaaldelijk reeds uit een dergelijk gevaar <hi type="italic">verlost</hi> heeft.</div>
 <div id="n400"><hi type="italic">Op ijdelheden achten</hi> of zinnen zij, die hunne hoop stellen op bijgeloovige handelingen (zooals Saül te Endor; vgl. I Reg. XXVIII 7), of op menschelijke hulpmiddelen, waarin geen kracht ligt. Die hoop is ijdel en vergeefsch. David integendeel vertrouwt op God en is daarom zeker, dat hij verhoord zal worden. Vandaar zijn <hi type="italic">juichen</hi> (v. 8).</div>
 <div id="n401">David is overtuigd, dat hij slechts door Gods toedoen tot dusverre aan zijne vijanden heeft kunnen ontsnappen en <hi type="italic">op ruime baan</hi>, d.i. tot vrijheid en veiligheid, geraken. In hetgeen v. 10 enz. volgt, beschrijft hij zijnen benarden toestand om God tot hulp te bewegen.</div>
 <div id="n402"><hi type="italic">Oog, ziel en ingewand</hi> duiden de geheele levenskracht aan; deze is (v. 11) oor het verdriet gebroken.</div>
 <div id="n403">Niet weinigen vertalen hier: om al mijne vijanden; d.i.: ik tel zoovele vijanden, dat zelfs vrienden en bekenden gaan denken, dat ik haat en spot verdien, en zij vluchten mij, uit vrees van wellicht om mijnentwil nadeel te lijden. Sommigen vertalen naar den grondtekst: ‘zij, die mij buiten zien’ enz.</div>
 <div id="n404">Het is met mij gelijk met eenen <hi type="italic">doode:</hi> uit het oog, <hi type="italic">uit het hart;</hi> of: zooals men doet met een potscherf, die tot niets meer dient en met verachting weggeworpen wordt.</div>
 <div id="n405">De grondtekst heeft hier: ‘schrik rondom’, d.i. overal omringt mij gevaar.</div>
 <div id="n406">Laat het licht <hi type="italic">van uw aanschijn</hi>, d.i. uwer gunst, over mij opgaan. Vgl. Psalm IV 7.</div>
 <div id="n407">Hebr.: ‘dat zij tot stilte gebracht worden (en varen) ter onderwereld’. De dood brengt de lasteraars tot zwijgen en verijdelt hunne plannen.</div>
 <div id="n408">God schijnt somtijds zijne <hi type="italic">zoetheid</hi>, d.i. zijne gunst en genade, te verbergen en als eenen schat op te sparen; maar als zijn tijd gekomen is, laat Hij ze in hare volheid en zonder einde smaken aan degenen, die op Hem blijven vertrouwen; en dat doet Hij dan ten aanschouwen en ter beschaming der wereldlingen.</div>
 <div id="n409"><hi type="italic">De geheimenis</hi> of het scherm van Gods <hi type="italic">aanschijn</hi> is de genaderijke tegenwoordigheid van zijn goddelijk wezen, dat de godvreezenden als met eene <hi type="italic">tent</hi> omringt en beschermt. Anderen zien in de <hi type="italic">tent</hi> den tabernakel; de zin is dan: Gij beschermt hem, als ware hij uw gast in uwe tent. Vgl. Psalm V 6 en XIV 1.</div>
 <div id="n410">Gods goedheid omringde mij als met verschansingen. Misschien zinspeelt David hier op zijn ontsnappen uit de stad Ceila, die bijna door Saül's troepen omsingeld was. Vgl. I Reg. XXIII 7-13.</div>
 <div id="n411">Ik was op het punt den moed te verliezen en dacht een oogenblik, dat Gij mij verlaten hadt; daarom kwaamt Gij mij te hulp; want ik had volhard in het gebed.</div>
 <div id="n412">De Heer zoekt <hi type="italic">waarheid</hi>, d.i. getrouw te zijn in het vervullen zijner beloften. Hebr.: ‘getrouwen bewaart de Heer’. Velen voegen <hi type="italic">bovenmate</hi> bij <hi type="italic">schenkt;</hi> naar de Septuagint behoort het bij <hi type="italic">trotsch te werk gaan.</hi></div>
 <div id="n413">David had ondervonden, hoe voordeelig het is, te midden der kwalen standvastig te blijven in de hoop en de liefde. Daarom spoort hij, als slotsom van dezen Psalm, allen aan tot navolging. <br/>- Blijkens Luc. XXIII 46 heeft de Zaligmaker, toen Hij aan het kruis hing, zich met de woorden van v. 6 aan zijnen Vader bevolen. Daarom, zegt Bellarminus, gelooven eenigen, dat de geheele Psalm, zoo niet in den letterlijken, dan toch in den mystieken zin op Christus betrekking heeft. Anderen, zooals de H. Augustinus en Dionysius Carth. enz., houden de verzuchtingen van dezen Psalm deels voor die van Christus, deels voor die der vervolgde Kerk of der verdrukte geloovigen.</div>
 <div id="n414">Bij ‘intellectus’, Hebr. ‘Maskil’ is ‘carmen’ aan te vullen. De zin is dus: lied <hi type="italic">tot onderrichting</hi> of leerdicht.</div>
 <div id="n415">Door <hi type="italic">bedekt</hi> wordt in beeldspraak herhaald wat door <hi type="italic">vergeven</hi> reeds uitgedrukt was. De beleediging Gods, welke de zonde vergezelt, en het gevolg daarvan, de bevlekking van 's menschen ziel, worden door het <hi type="italic">vergeven</hi> zoo weggenomen, dat zij niet meer bestaan; wat voor Gods oog <hi type="italic">bedekt</hi> is of wat Hij (v. 2) niet <hi type="italic">toerekent</hi>, is niet meer.</div>
 <div id="n416">Die door geen schuldig zelf<hi type="italic">bedrog</hi> verblind wordt en nederig en openhartig zijne zonden voor God bekent. Vgl. v. 3.</div>
 <div id="n417">Het <hi type="italic">gebeente</hi>, d.i. de lichaamskracht, van den Psalmist is <hi type="italic">verouderd</hi> of verzwakt ten gevolge der smart, die hem onophoudelijk doet <hi type="italic">schreien</hi>, d.i. jammerkreten slaken onder de straffende <hi type="italic">hand</hi> Gods (vgl. v. 4). Zoo verging het hem, <hi type="italic">dewijl</hi> hij <hi type="italic">zweeg</hi>, d.i. zijne zonde niet als zoodanig erkende en voor God beleed. Niets is beter geschikt om den mensch tot erkenning van zijne zonden, tot berouw en beterschap te brengen, dan de tegenspoed en onheilen, die God hem overzendt.</div>
 <div id="n418">Zwaar werd ik door U getuchtigd; in de <hi type="italic">ellende</hi>, tot welke mij de smarten brachten, die mij folterden, wentelde ik mij heen en weer, als een zieke op zijne legerstede, en steeds heviger doorvlijmde mij de smart, als ware zij een <hi type="italic">doorn</hi>, die in het vleesch dringt. Naar de Septuagint: ‘ik werd gewenteld (gedompeld) in ellende’. Sommigen vertalen: ik werd bekeerd door mijne ellende. De grondtekst heeft: ‘mijn sap veranderde in den zonnegloed’, d.i. mijne kracht werd als uitgedroogd in de verzengende smarten.</div>
 <div id="n419">Geholpen door uwe genade, kwam ik tot inkeer en mijne met berouw afgelegde volledige schuldbekentenis verwierf mij uwe vergiffenis.</div>
 <div id="n420">Het ‘pro hac’ der Vulgaat is een hebraïsme en staat voor ‘pro hoc’ of ‘propterea’. Vgl. Psalm VII noot 9. Laat God zijne strafgerichten als eene overstrooming over de zondaars komen, dan zal de <hi type="italic">vrome</hi>, de tijdig bekeerde en biddende zondaar, daaraan ontsnappen.</div>
 <div id="n421">God is het, die hem van zijne wroeging en van de dreigende gevolgen der zonde verlost, en zoo is God de oorzaak en het voorwerp van zijn <hi type="italic">jubelen.</hi> Nu vraagt hij met vertrouwen om van alles, wat hem bedreigt, te mogen bevrijd blijven. De grondtekst heeft: ‘met jubel over de redding zult Gij mij omgeven’.</div>
 <div id="n422">God zelf antwoordt, dat Hij hem verlichten en begunstigen zal. Volgens anderen (naar den grondtekst) spreekt hier de Psalmist en zegt: Ik zal raad geven, mijn oog op u (richtend).</div>
 <div id="n423">De mensch moet zijn verstand gebruiken en zich niet eerst door straffen tot betere inzichten laten brengen, als ware hij niet beter dan de redelooze dieren; gehoorzamen die niet, dan dwingt men ze daartoe en leidt ze met <hi type="italic">teugel</hi> en <hi type="italic">gebit;</hi> zoo geschiede het niet met u; God kan wel is waar (v. 10) de <hi type="italic">zondaars</hi> op velerlei wijzen door straffen tot inkeer brengen, maar beter is het door vertrouwen op Hem zijne genade te verwerven.</div>
 <div id="n424"><hi type="italic">Roemt</hi> op den Heer, die uw vriend en beschermer is, en verblijdt u in Hem, gij, die gerechtigen gebleven of die het geworden zijt door eene oprechte bekeering. <br/>- Treffend worden in dezen Psalm de voorwaarden en gevolgen van de vergiffenis der zonden aangeduid; vooreerst wordt gewezen op de genade van God, die door de straf, welke op de zonde volgt, den zondaar tot inkeer brengt (v. 3-4); dan op berouw en bekentenis als aanleiding tot vergiffenis der zonden (v. 5); vervolgens op het gebed als middel ter voldoening, om aan Gods straffen te ontsnappen (v. 6-7); eindelijk op de vruchten der rechtvaardigmaking; deze zijn (v. 8): licht en kracht om op den weg der deugd vooruit te gaan, en (v. 11) geestelijke blijdschap in de vereeniging met God.</div>
 <div id="n425">In het Hebr. is deze Psalm zonder opschrift.</div>
 <div id="n426">Hoe meer de mensch God kent en bemint, des te schooner en aangenamer aan God is zijn lof, maar des te meer <hi type="italic">voegt</hi> het hem ook zijnen weldoener met een dankbaar hart te prijzen.</div>
 <div id="n427">Het <hi type="italic">tiensnarig psalter</hi> schijnt hier te moeten aangeslagen worden ter uiting der bijzondere geestdrift over de nieuwe door den Heer gewrochte wonderen; deze moeten dan ook (v. 3) met een nieuw lied bezongen worden.</div>
 <div id="n428">Zijne woorden zijn in overeenstemming met zijn wezen; zijne werken met zijne woorden. Achtereenvolgens wordt God hier geprezen in zijne openbaring (v. 4-5), zijne scheppende almacht (v. 6-9) en zijne voorzienigheid (v. 10-11).</div>
 <div id="n429">Gods heilige wet en al zijne beschikkingen zijn evenzoovele openbaringen van zijne barmhartigheid en rechtvaardigheid, en niet alleen de weldaden der genade, maar ook die der natuur, door Hem zoo ruimschoots op aarde aan den mensch geschonken, zijn uitvloeisels zijner <hi type="italic">erbarming;</hi> want uit vrijen wil heeft Hij (v. 6) alles geschapen.</div>
 <div id="n430"><hi type="italic">Woord</hi> en <hi type="italic">adem</hi> beteekenen hier het scheppende bevel Gods, door hetwelk Hij de <hi type="italic">hemelen</hi> en hunne <hi type="italic">legermacht</hi>, d.i. de tallooze hemellichamen, grondvestte, d.i. schiep en aan vaste wetten onderwierp. De HH. Vaders zien daarin eene aanduiding der H. Drievuldigheid; <hi type="italic">de Heer</hi>, d.i. de Vader, heeft met het eeuwig <hi type="italic">Woord</hi> en met <hi type="italic">(den adem)</hi> den H. Geest zijne almacht getoond in de schepping.</div>
 <div id="n431">Hebr.: ‘als eenen hoop’. De afgronden der zee zijn als onmetelijke <hi type="italic">schatkamers</hi>, waarin God de <hi type="italic">kolken</hi>, d.i. de onpeilbare wateren, wegsluit, opeenstapelt en bewaart, opdat de aarde blijve voortbestaan gelijk Hij ze geschapen heeft.</div>
 <div id="n432">Is God de Schepper van alles, dan dienen ook allen voor Hem te sidderen of zich met kinderlijke vrees en liefde aan Hem onderwerpen.</div>
 <div id="n433">Aldus in overeenstemming met de tijden der Septuagint. Naar het Hebr. kan men vertalen: want Hij sprak en het was; Hij gebood en het hield, of: het stond, het was geschapen. Bedoeld wordt het heelal, voornamelijk echter het <hi type="italic">aardrijk.</hi></div>
 <div id="n434">God bestiert ook de samenleving en vooral zijn uitverkoren volk; Hij <hi type="italic">verijdelt de plannen</hi> zijner tegenstrevers, onverschillig of het <hi type="italic">vorsten</hi> of onderdanen zijn; maar zijne besluiten (v. 11), nl. alles, wat Hij bij, door en voor de menschen tot zijne eer wil tot stand brengen, staan onwrikbaar vast ten bate der zijnen (v. 12); immers (v. 13-14) Hij ziet en bestiert alles; Hij weet alles (v. 15) wat in de harten omgaat, want Hij heeft ze zonder uitzondering geschapen en aan elk hart zijne hoedanigheden medegedeeld.</div>
 <div id="n435">Hij <hi type="italic">ziet neder</hi> uit den <hi type="italic">hemel</hi>, dien Hij voor zijne Godheid bereid (bevestigd) heeft.</div>
 <div id="n436">Om de noodzakelijkheid en krachtdadigheid van Gods hulp nog beter te doen uitkomen, wijst de Psalmist in v. 16-17 door drie voorbeelden op de onbetrouwbaarheid der menschelijke hulpmiddelen en vervolgens op den nimmer falenden bijstand (v. 18-19), welken zijne voorzienigheid verleent aan zijne dienaars.</div>
 <div id="n437">Hij redt hunne <hi type="italic">zielen</hi>, d.i. hun leven, en voedt hen in <hi type="italic">hongersnood</hi>, d.i. Hij helpt hen in elke hachelijke omstandigheid.</div>
 <div id="n438">Gods zegen neemt toe naar de mate van ons vertrouwen; zijne liefde valt ons ten deel naar de mate van onze liefde. <br/>- De H. Augustinus en anderen leggen dezen Psalm in geestelijken zin uit als eenen lofzang der Kerk ter verheerlijking der bovennatuurlijke weldaden, die God de Vader door den Zoon en den H. Geest aan hare leden schenkt.</div>
 <div id="n439">In den grondtekst is deze Psalm alphabetisch. Het opschrift verwijst naar hetgeen volgens I Reg. XXI 11-15 met David gebeurde in het gebied van Achis, koning van Geth. Om aan het levensgevaar te ontsnappen, dat hem daar bedreigde, <hi type="italic">veranderde</hi> David <hi type="italic">zijn gelaat</hi> (Hebr.: zijn verstand), d.i. veinsde hij krankzinnigheid, zoodat Achis hem ongedeerd <hi type="italic">liet gaan.</hi> In plaats van <hi type="italic">Achimelech</hi> hebben de grondtekst, de Septuagint en vele handschriften der Vulgaat ‘Abimelech’ (d.i. Vader koning), waarschijnlijk de gebruikelijke koningstitel bij de Philistijnen, evenals ‘Pharao’ bij de Egyptenaren.</div>
 <div id="n440">In zijne wonderbare redding erkent David de hand van God, dien hij (v. 5) aangeroepen had. Wie inderdaad overtuigd is, dat God hem altijd en in alles bijstaat, acht zich ook verplicht om God <hi type="italic">ten allen tijde</hi> door woord en daad te <hi type="italic">verheerlijken</hi> en (v. 3 en 4) anderen daartoe aan te sporen.</div>
 <div id="n441">De <hi type="italic">zachtmoedigen</hi> zijn hier de vromen, die in hunne verdrukking geduldig blijven, omdat zij op God vertrouwen.</div>
 <div id="n442">Vgl. Ps. XXIX noot 2.</div>
 <div id="n443">Ziet uit naar Gods hulp, roept die in, en gij zult <hi type="italic">verlicht</hi> worden, d.i. Gods aanschijn zal u zijn licht, nl. zijne genade en hulp, mededeelen, zoodat gij in uwe verwachting niet bedrogen wordt, evenmin als zulks mij, dien <hi type="italic">schamele</hi> (v. 7), d.i. dien armen vervolgde, of, meer algemeen, eenen arme geschiedde. Hebr.: ‘zij zien naar Hem en worden verlicht, en hunne aangezichten bloosden niet’; d.i. al wie naar Hem ziet wordt verlicht. Wie zich in den geest des geloofs in Gods tegenwoordigheid houdt, die ontvangt van Hem bovennatuurlijken troost, verlichting en hulp.</div>
 <div id="n444">Het ‘<hi type="italic">immittet</hi>’ (d.i. <hi type="italic">se)</hi> der Vulgaat kan slechts <hi type="italic">nederdalen</hi> beteekenen; de Septuagint kan vertaald worden door ‘nederdalen’ of door ‘legeren’. Hebr.: ‘de engel des Heeren slaat zijn leger neder om hen’ enz. De zin is dus: Gods <hi type="italic">engel</hi> (of een schaar van engelen, vgl. Gen. XX 2 en XXVI 1) <hi type="italic">zal nederdalen</hi> en een leger <hi type="italic">rondom</hi> de verdrukten opslaan om hen te beschermen tegen de vijanden, die hen omsingelen.</div>
 <div id="n445">Gods genade en hulp en (vgl. Hebr. VI 5) de mededeeling van den H. Geest aan hen, die de heiligmakende genade ontvangen, worden hier voorgesteld als een maaltijd, die voor allen bereid is. Allen worden uitgenoodigd om Gods goedheid proefondervindelijk te <hi type="italic">smaken;</hi> wie eens die zoetheid des Heeren gesmaakt heeft, <hi type="italic">ziet</hi> beter in, hoe oneindig die goedheid is, en leert door die hoogere kennis ook in meerdere mate God bezitten en smaken.</div>
 <div id="n446">Kinderlijke, eerbiedige vrees behaagt aan God in zijne <hi type="italic">heiligen</hi>, d.i. in zijne vromen, omdat zij een bewijs is hunner liefde.</div>
 <div id="n447">De <hi type="italic">rijken</hi>, d.i. de vijanden der gerechtigheid, hoe machtig ook, zullen in nood en ellende geraken: overigens lijdt het hart te midden van den rijkdom <hi type="italic">nood</hi> en <hi type="italic">honger</hi>, indien het niet gevoed wordt met Gods genade en liefde. De grondtekst heeft: ‘de leeuwenwelpen lijden nood’, d.i.: wat van nature krachtig is, gelijk een jonge leeuw, zal zonder Gods hulp in nood verkeeren.</div>
 <div id="n448">Daar de vreeze Gods het begin der wijsheid en de voorwaarde van een gelukkig leven is, gaat de Psalmist nu allen, als zijnen <hi type="italic">kinderen</hi> en leerlingen, toonen (v. 14-15), waarin zij bestaat.</div>
 <div id="n449">De vorm is hier vragend om de aandacht op te wekken; de zin is: wenscht iemand een lang en gelukkig <hi type="italic">leven</hi> te genieten, dan (v. 14) weerhoude hij enz.</div>
 <div id="n450">Hij ziet op hen om hen te zegenen; Hij ziet ook (v. 17) op de boozen, maar om hen te straffen.</div>
 <div id="n451">Hij verschaft uitkomst en heil aan degenen, die de verdrukking, welke zij lijden, met een ootmoedig hart aannemen en Hem met vertrouwen aanroepen.</div>
 <div id="n452">Het gedeelte, de <hi type="italic">beenderen</hi>, staat hier voor het geheel. De zin is: Gods voorzienigheid zal zorgen, dat hun lijden naar het lichaam niet te ver gaat en dat zij geene schade lijden naar de ziel.</div>
 <div id="n453">Hebr.: ‘de boosheid zal de goddeloozen dooden’. De vervolgers der gerechtigen laden eene zware schuld op zich, die door eenen rampzaligen dood zal gestraft worden.</div>
 <div id="n454">God zal hen sparen naar lichaam en ziel en hen door zijne genade helpen om in de deugd te volharden. Daar dit laatste vers in den grondtekst buiten de alphabetische volgorde valt, meenen velen, dat het eerst later bij den Psalm gevoegd is. <br/>- Wat David in dezen Psalm van zich zelven zegt, leggen de HH. Vaders in geestelijken zin in den mond van alle gerechtigen. Dezen, zegt Bellarminus, wekken de zondaars op om door hunne bekeering tot God te naderen (v. 6) en zich door Hem te laten verlichten. De <hi type="italic">engel</hi> Gods, die hen beschermt, is, volgens de HH. Augustinus en Hiëronymus, Jesus Christus; zijn vleesch en bloed is de spijs (v. 9), die Hij hun in zijne goedertierenheid te smaken geeft. Wie den Heer vreest, zal (v. 13) het eeuwige loon ontvangen en de Heer zal (v. 21) zijn gebeente bewaren ten eeuwigen leven (H. Basilius).</div>
 <div id="n455">Naar den grondtekst ‘Bestrijd mijne bestrijders, bekrijg die mij bekrijgen’. De Psalmist roept Gods hulp in, als ware Hij een krijgsman.</div>
 <div id="n456">Hebr.: ‘Grijp schild en rondas’, d.i. neem een klein en een groot schild tot mijne algeheele beschutting.</div>
 <div id="n457">De zin kan naar den grondtekst ook zijn: trek het zwaard.</div>
 <div id="n458">Naar de Septuagint: drijve ze terug.</div>
 <div id="n459">Drijf hen op de vlucht langs eenen <hi type="italic">donkeren, glibberigen</hi> weg, zoodat zij ontwijfelbaar tot val komen, vervolgd als zij worden door den wrekenden engel des Heeren.</div>
 <div id="n460">Hebr.: ‘zonder oorzaak groeven zij voor mij een kuil’, d.i. belaagden zij mijn leven.</div>
 <div id="n461">Moge hij, nl. ieder vijand, onverhoeds in eenen valstrik geraken, gelijk een vogel, die het slagnet niet ziet.</div>
 <div id="n462">Over den bijstand, dien Hij mij schonk.</div>
 <div id="n463">Geheel mijn wezen zal U verheerlijken.</div>
 <div id="n464">Redenen om hem te helpen tegen zijne vijanden, die hem belasteren en veroordeelen. Dezen stelt hij voor als valsche getuigen en onrechtvaardige rechters; zij onderwerpen hem aan een verhoor over daden, aan welke hij geheel onschuldig is, hij, die hun (v. 12) niets dan goed en vriendschap bewezen had.</div>
 <div id="n465">Naar de Septuagint: ‘Kinderloosheid voor mijne ziel’; dus: zij berokkenden mij smarten en verlatenheid als van ouders zonder kroost. Door hun toedoen was ik verlaten en kwam niemand mijne smarten deelen. - Tegenover die onmeedoogendheid plaatst hij (v. 13-14) de deelneming, die hij hun in hunne ongelukken steeds betoond had.</div>
 <div id="n466">De grondtekst heeft: ‘Ik echter als zij krank waren’ enz. De zin is dus: als zij mij tot deernis waren, droeg ik rouw met hen en vastte ootmoedig om des te krachtiger door mijn gebed de leniging hunner rampen af te smeeken. ‘Het gebed van die zich vernedert dringt door de wolken’ Eccli. XXXV 21.</div>
 <div id="n467">Ik bad ootmoedig, met gebogen hoofd, zoodat het gebed, dat uit mijn binnenste opwelde, door mij tegen mijnen boezem gericht werd. Enkelen leggen dit uit: en het gebed, dat ik voor hun heil verrichtte, liep uit op verdriet voor mijn eigen gemoed. Anderen naar Luc. X 6: en mijn gebed strekt tot mijn zegen.</div>
 <div id="n468">Zoo toonde ik mijne deelneming. In den grondtekst volgt: ‘als een die rouwt om zijne moeder, ging ik treurend gebukt’.</div>
 <div id="n469">Naar den grondtekst: ‘En toen ik wankelde’, d.i. in mijnen tegenspoed, gaven zij elkander hunne vreugde daarover te kennen.</div>
 <div id="n470">Door <hi type="italic">geesels</hi> worden hier waarschijnlijk lasterlijke aantijgingen of lasteraars bedoeld. Wanneer of door wien hij beschuldigd werd, was hem onbekend, en dat maakte het gevaar des te grooter. De zin kan echter ook zijn: en ik was mij van geen misdaad bewust.</div>
 <div id="n471">De Vulgaat is hier duister; misschien is de zin: reeds eenmaal werden zij <hi type="italic">uiteengedreven</hi>, d.i. werd hun toeleg door God verijdeld; toch volhardden zij in hun boos opzet en vielen mij des te heviger aan met woord en daad. Misschien ook: verdeeld waren zij, d.i. zij stemden niet overeen in hunne aanklachten en oordeelen, maar dat belette hen niet, in hun boos opzet te volharden (Vgl. Marc. XIV 56). Of wel: zij verspreidden zich, doch zwegen niet, d.i. hetzij verzameld, hetzij verspreid <hi type="italic">beproefden</hi> (d.i. kwelden of tergden) en <hi type="italic">hoonden</hi> zij mij. Sommigen vertalen naar de Septuagint: zij verscheurden hunne kleederen, maar waren niet bedroefd. Het Hebr. luidt ongeveer: ‘zij spanden samen tegen mij, lasterend (nietswaardigen), van die ik niets wist; zij verscheurden (d.i. lasterden mij) en zwegen niet. Onder (als) goddelooze tafelschuimers knarsten zij tegen mij met hunne tanden’.</div>
 <div id="n472">Hebr.: ‘hoelang nog zult Gij toezien’? d.i. zonder tusschenbeide te komen om mijne <hi type="italic">eenige</hi>, d.i. mijne ziel, of mij van mijne vijanden, wreed als bloeddorstige <hi type="italic">leeuwen</hi>, te verlossen.</div>
 <div id="n473">Openlijk zal ik U mijnen dank betuigen voor de hulp, die ik met zekerheid verwacht. <hi type="italic">Aanzienlijk volk</hi> beteekent hier hetzelfde als <hi type="italic">groote vergadering</hi>, wellicht met het bijbegrip van ‘uitmuntend’, dewijl het uitverkoren volk bedoeld wordt.</div>
 <div id="n474">Ten derde male klaagt de Psalmist nu zijnen nood, bidt hij om hulp en belooft hij dankbaarheid.</div>
 <div id="n475">Om elkander hunne verstandhouding of hunne vreugde over mijn ongeluk te kennen te geven.</div>
 <div id="n476">Ook hier is de Vulgaat duister. Mogelijk is de zin: Gramstorig in hun hart, gelijk aardschgezinde, booze menschen zulks zijn, gaan zij arglistig te werk. Of wel: Zij spreken met verbittering tot het volk (of tot onheil van het land) en ruien het arglistig tegen mij op. Hebr.: ‘Want geen vrede spreken zij, en tegen de stillen in den lande zinnen zij op woorden van bedrog’.</div>
 <div id="n477">Om te juichen over mijn ongeluk.</div>
 <div id="n478"><hi type="italic">Onze oogen zien</hi> zijn ongeluk, waarop wij hoopten.</div>
 <div id="n479">God ziet alles: hunne boosheid, zijne onschuld en zijn recht. Hij <hi type="italic">zwijgt</hi> en <hi type="italic">verwijdert</hi> zich, als Hij den ongelukkige niet helpt.</div>
 <div id="n480">Ziedaar een zielsgenot voor ons!</div>
 <div id="n481">Wij hebben hem ten gronde gericht.</div>
 <div id="n482">Die verlangen of zich verheugen, dat mijn goed recht zegeviert en zich verblijden over mijnen <hi type="italic">vrede</hi>, d.i. mijn heil. <br/>- De HH. Augustinus, Hiëronymus en anderen zien in dezen Psalm een gebed van Christus, die door zijne vijanden vervolgd en valschelijk beticht werd. Overigens heeft Christus de woorden: <hi type="italic">die mij wederrechtelijk vijandig zijn</hi> (v. 19) met betrekking tot zich zelf gebruikt. Vgl. Joan. XV 25. Anderen, zooals Dion. Carth., zien daarenboven in den Psalm een gebed der vervolgde, maar zegepralende Kerk.</div>
 <div id="n483">Zie Psalm IV noot 1.</div>
 <div id="n484">De grondtekst kan hier vertaald worden: ‘Ingeving der misdaad bij den goddelooze in het binnenste zijns harten’ of: ‘mijns harten’ d.i. naar mijne overtuiging. Wie het begin der wijsheid, de <hi type="italic">vreeze Gods</hi>, mist, gehoorzaamt weldra aan de ingevingen zijner hartstochten.</div>
 <div id="n485">De Vulgaat is hier niet minder duister dan de Septuagint en de grondtekst. De zin kan zijn: hij pleegt bedrog voor Gods aangezicht, d.i. hij begaat ongerechtigheden, ofschoon hij weet, dat God het ziet; of wel: hij wil door schijnheilige woorden (vgl. v. 4) God zelven bedriegen; en dat maakt zijn onrecht bijzonder hatelijk aan God. De Septuagint heeft (gelijk oudtijds velen lazen): ‘en gehaat’. De zin is dan misschien: hij handelt listig in zijne oogen (d.i. hij vleit en bedriegt zich) met betrekking tot het vinden en haten. Hij meent namelijk, dat God hem niet weet te vinden en te straffen. Of ook: hij bedriegt zich, zoodat hij zijne zonde niet wil inzien en haten. De grondtekst kan beteekenen: ‘hij handelt vleiend (schijnheilig) voor zijne (Gods) oogen, opdat (gevolg als doel aangegeven) Hij zijne ongerechtigheden vinde en hate’ (d.i. met afschuw straffe).</div>
 <div id="n486">Wie de zonde niet uit beginsel haat en <hi type="italic">niet verstandig wil zijn</hi>, d.i. hardnekkig weerstaat aan alles wat hem ten goede aanspoort, vervalt weldra tot allerlei soort van kwaad. Maar al blijft de zondaar een tijd lang straffeloos, het vertrouwen van den vrome op Gods genade en trouw (v. 6) en op zijn onwrikbare en oneindige gerechtigheid (v. 7) wordt daardoor niet geschokt.</div>
 <div id="n487">Zij is overgroot en alom zichtbaar; misschien ook: hoog verheven, onaantastbaar voor de boosdoeners.</div>
 <div id="n488"><hi type="italic">Uwe gerechtigheid</hi> is onwrikbaar, evenals <hi type="italic">de bergen Gods</hi> (een Hebraïsme voor: de hoogste <hi type="italic">bergen</hi>, het werk en de verheerlijking <hi type="italic">Gods);</hi> en, gelijk de groote oceaan, zoo zijn de vonnissen, die Gij velt, ondoorgrondelijk, alomvattend; zij zijn als een zondvloed, waarin de snoodaards zullen vergaan, maar waarin uwe goedheid aan de <hi type="italic">menschen</hi> en <hi type="italic">dieren</hi>, die zij sparen wil, <hi type="italic">behoud schenkt.</hi> Die goedheid blijkt in nog ruimere mate (v. 8) uit Gods zorg voor de menschen en uit de genaden (v. 9), die hun uit zijn heiligdom toevloeien.</div>
 <div id="n489"><hi type="italic">Zij hopen</hi> op uwe beschermende goedertierenheid, die Gij <hi type="italic">vermeerdert</hi>, d.i. hun ruimschoots toont. Sommigen meenen, dat door de <hi type="italic">schuts</hi> hier, evenals in v. 9, de schaduw van het heiligdom bedoeld wordt.</div>
 <div id="n490">In het heiligdom ontvingen de vrome Israëlieten van God, als van een milden gastheer, overvloedige zegeningen, die hen <hi type="italic">dronken</hi> van <hi type="italic">geneugte</hi> maakten. Dat geluk valt den mensch wel hier beneden ten deel in de hoogere liefde jegens God, door welke hij zich zelven vergeet om zich aan de genoegens der vereeniging met Hem te verzadigen, maar meer nog in den hemel, waar hij zich zelven als vergeten en verliezen zal in de zaligheid van het eindeloos aanschouwen Gods.</div>
 <div id="n491">Van U ontvangen wij de genade van een gelukkig <hi type="italic">leven</hi>, en in uw <hi type="italic">licht</hi>, d.i. door uwe gunst bestraald, door uwe genade geholpen, zullen wij <hi type="italic">het licht</hi>, d.i. gelukkige dagen, zien. Geluk en ongeluk worden in het O.T. herhaaldelijk voorgesteld onder het beeld van licht en duisternis. In uitgebreider zin is God <hi type="italic">de bron</hi> van alle natuurlijk en bovennatuurlijk leven. Hij is het Licht, van hetwelk alle bovennatuurlijk licht uitgaat, dat den mensch bestraalt.</div>
 <div id="n492"><hi type="italic">Verleng</hi>, d.i. doe ze voortduren (volgens anderen: breid uit, of houd vóór ons als een schild <hi type="italic">uwe goedertierenheid)</hi>, opdat (v. 12) de <hi type="italic">trotschheid</hi>, d.i. mijne trotsche vijanden, mij niet overweldigen.</div>
 <div id="n493">Hebr.: ‘op te staan’. De Psalmist aanschouwt de uitwerkselen van Gods <hi type="italic">gerechtigheid</hi> (v. 11), zoo niet werkelijk, dan toch in zijne stellige hoop. <br/>- Verscheidene HH. Vaders leggen dezen Psalm zoo uit, dat in v. 2-5 sprake is van de verstokte Joden, en in het overige gedeelte van Christus, de <hi type="italic">bron des levens</hi>, die heil verschaft aan menschen en aan dieren, d.i. aan Joden en aan heidenen. Het <hi type="italic">huis</hi> Gods is de Kerk en meer nog de hemel. In het menschgeworden Woord, ‘het Licht van het Licht’, het ‘ware Licht, dat elken mensch verlicht’ (Joan. I 9), ziet deze aldaar (geholpen door het <hi type="italic">licht</hi> der glorie, ‘lumen gloriae’), het ongeschapen Licht der H. Drievuldigheid, en hij ziet dit niet in een afbeeldsel of weerschijn, maar <hi type="italic">in</hi> Gods <hi type="italic">licht</hi>, d.i. van aanschijn tot aanschijn. In v. 10 vinden o.a. Theodoretus en de HH. Augustinus en Hiëronymus het geheim der H. Drievuldigheid uitgedrukt, nl. den Vader in <hi type="italic">bij U</hi>, den Zoon in <hi type="italic">de bron des levens</hi>, en den H. Geest in <hi type="italic">uw licht.</hi></div>
 <div id="n494">In dezen Psalm en herhaaldelijk elders wijst de dichter op het tijdelijk loon der goede werken, die hij aanprijst. Voor den Hebreër bestond dat loon voornamelijk in het rustig en erfelijk bezit van het H. Land; daar hoopte hij te leven in de gemeenschap met zijnen God, die hem (vgl. v. 3) zou voeden met den overvloed der aarde en al zijne wenschen vervullen. (Vgl. Deut. XXVIII 1). In dit opzicht was het H. Land een voorafbeelding van het Rijk der hemelen, dat de Messias eens aan de zijnen zou schenken. Vgl. Matth. V 3 volg. In den grondtekst is deze Psalm alphabetisch.</div>
 <div id="n495">Wees niet gramstorig en mor niet over den tijdelijken voorspoed der zondaars; <hi type="italic">benijd hen niet</hi> en volg hen niet na, want (v. 2) hun geluk is van korten duur.</div>
 <div id="n496">Het Hebr. kan beteekenen: ‘Gij zult genot hebben van de veiligheid’ of ‘van de getrouwheid’ (Gods).</div>
 <div id="n497">Schep behagen in zijnen dienst.</div>
 <div id="n498">Leg Hem met vertrouwen uwe aangelegenheden, uwe rechtzaak bloot, en Hij zal alles wel ten goede leiden; Hij zal uw in lijden en verdrukking miskend recht zonneklaar doen schitteren.</div>
 <div id="n499">Hebr.: ‘Wees stil tegen God en verbeid Hem’ d.i. mor niet; zijn tijd zal wel komen.</div>
 <div id="n500">Benijd hem niet om een zoo door hem verworven geluk; gij zoudt ook kwaad plegen en (v. 9), gelijk zij, onwaardig worden het beloofde land te bezitten.</div>
 <div id="n501">Weldra (v. 10), en met wortel en tak (v. 35 en 36).</div>
 <div id="n502">De <hi type="italic">zachtaardigen</hi> zijn hier degenen, die in hunne vroomheid tevreden zijn met Gods beschikkingen en hun lijden zonder gramstorigheid verduren (vgl. v. 7). Ook door den Zoon Gods werd later den zachtmoedigen het bezit der ‘aarde’, in hoogeren zin, toegezegd. Vgl. Matth. V 4.</div>
 <div id="n503">Altijd en overal zoeken de boozen met vinnige woede de gerechtigen te kwellen; maar tevergeefs; want (v. 13) weldra zal de <hi type="italic">dag</hi> des Heeren, d.i. de dag van straf en ongeluk voor den booze, aanbreken.</div>
 <div id="n504">De <hi type="italic">arme</hi> en <hi type="italic">behoeftige</hi> is hier de vervolgde en onderdrukte vrome.</div>
 <div id="n505">Een voorspelling als wensch uitgedrukt: hunne aanslagen, machteloos tegen den vrome, vallen door Gods beschikking uit tot hun eigen schade.</div>
 <div id="n506">Het weinige, dat de vrome eerlijk bezit, brengt duurzamer geluk dan de schatten der goddeloozen; het helpt hem in de beoefening der deugden en verwerft hem Gods zegen, terwijl de rijkdom voor de boozen eene oorzaak is van zonden en straffen.</div>
 <div id="n507">Weldra ontvalt den rijken de kracht hunner <hi type="italic">armen</hi>, d.i. worden zij beroofd van hunne schatten, waarop zij bouwden, vooral tot het plegen van kwaad, en gaan zij door Gods toedoen ten gronde, terwijl Hij de vromen in het bezit van hun geluk bevestigt.</div>
 <div id="n508">Hij <hi type="italic">kent</hi>, d.i. zegent, hunne levensdagen en schenkt hun duurzame goederen; komen (v. 19) dagen van algemeenen rampspoed, dan hebben zij aan niets gebrek, terwijl de boozen (v. 20) plotseling aan hunne weelde en heerlijkheid onttrokken en in het ongeluk gestort worden. Dat tijdelijk loon is intusschen slechts een flauwe afschaduwing van het eeuwige.</div>
 <div id="n509">De zondaar verarmt onder Gods vloek zoozeer, dat hij schulden moet maken, die hij niet betalen kan; de gerechte daarentegen heeft zulk een voorspoed, dat hij aan anderen van zijnen overvloed kan mededeelen.</div>
 <div id="n510">Hij geleidt hem en staat hem bij op zijn levenspad, waaraan Hij <hi type="italic">welbehagen heeft,</hi> d.i. dat Hij uit goedheid zegent. In hoogeren zin richt God uit louter genade de schreden van den mensch op het pad der deugd (vgl. Philipp. II 13). Aan die genade kan de mensch weerstaan; werkt hij echter mede, dan heeft God daaraan <hi type="italic">welbehagen.</hi></div>
 <div id="n511">Treffen hem tijdelijke rampen, door Gods hulp richt hij zich weder op. In hoogeren zin: <hi type="italic">valt hij</hi>, nl. uit zwakheid, in kleinere fouten, God behoedt hem voor grooter kwaad en helpt hem, dat hij opsta.</div>
 <div id="n512">De Psalmist wil hier met nadruk betuigen, dat God naar den gewonen regel zijner gerechtigheid den vromen en hunnen nakomelingen tijdelijken zegen schenkt. Overigens al is de gerechtige arm, <hi type="italic">verlaten</hi> is hij niet. God is met hem, en in God bezit hij alles.</div>
 <div id="n513">Steeds kan hij behulpzaam zijn en steeds is hij het; dat geeft aan God reden om <hi type="italic">zijn nakroost</hi> te blijven zegenen.</div>
 <div id="n514"><hi type="italic">Gij zult wonen</hi> in het beloofde land. Vgl. noot 1.</div>
 <div id="n515"><hi type="italic">De Heer bemint het recht</hi>, d.i. de gerechtigheid der vromen, en zegent die; of ook: Hij bemint de rechtvaardigheid in zijne beschikkingen en oefent ze uit.</div>
 <div id="n516">Thans zet de Psalmist de eigenschappen uiteen van dengene, die op Gods hulp kan rekenen: geest en mond (v. 30), hart en daad (v. 31) zijn bij hem in overeenstemming. Het ‘zinnen’ beteekent hier: na rijp overleg uitspreken wat wijs en rechtvaardig is. Sommigen verklaren dit: de mond des vromen prijst Gods wijsheid en zijne tong Gods wet.</div>
 <div id="n517">Hij tracht hem arglistig door woorden en daden zooveel mogelijk te benadeelen.</div>
 <div id="n518">God behoedt hem tegen de aanslagen van den booze en laat hem niet op diens lasterlijke aantijgingen vonnissen en straffen; wordt hij onschuldig veroordeeld, dan wraakt God dat vonnis.</div>
 <div id="n519">Gij zelf zult gered worden, maar hunnen ondergang beleven, en (Hebr.: ‘met genoegen’) zien, hoe Gods gerechtigheid zijne en uwe vijanden straft.</div>
 <div id="n520">De dichter bevestigt hier zijne leer door zijne ervaring: meer dan eens beleefde hij den ondergang van <hi type="italic">den goddelooze</hi> (aldus naar de Septuagint). De grondtekst heeft: ‘Ik zag eenen (bepaalden) booze, gewelddadig, zich uitbreidend als een inheemsche, groenende boom’, d.i. die nog niet verplant en daarom diep geworteld is en welig tiert.</div>
 <div id="n521">Uitgeroeid was hij met wortel en tak, zoodat zelfs niet meer bleek, waar hij gestaan had.</div>
 <div id="n522">Naar den grondtekst is de zin: let op den onschuldige en gerechtige, en zie toe, hoe hij met nakroost (volgens Symmachus en den H. Hiëronymus: ‘met toekomst’) gezegend is. <br/>- Velen onder de HH. Vaders vatten, zoo niet in den letterlijken, dan toch in hoogeren zin, dezen Psalm op als een voorspelling van het loon, dat goeden en kwaden ten deel zal vallen ten dage des oordeels; dan zullen de vromen den hemel als erfgoed erlangen, terwijl onder hunne oogen schaamte en eeuwige straf het aandeel der boozen zal zijn. De rechtvaardige vergelding trouwens, van welke in dezen Psalm sprake is, zal eerst dan tot hare volmaaktheid komen.</div>
 <div id="n523">Naar de oudere Schriftverklaarders: Psalm gezongen bij de gedachte aan zijne zonde; of: om God te herinneren aan zijnen nood. De nieuweren verklaren het als liturgisch opschrift: Psalm te zingen bij het verbranden van dat deel van het onbloedig offer, hetwelk <hi type="italic">gedachtenis</hi> genoemd werd en diende om hem, die het opdroeg, bij God in herinnering te brengen. <hi type="italic">Voor den Sabbat</hi> ontbreekt in den grondtekst. Verscheidene HH. Vaders verstaan daardoor den laatsten dag der wereld, den dag des oordeels.</div>
 <div id="n524"><hi type="italic">Tuchtig mij niet</hi> verder. De reeds naar ziel en lichaam ontvangen tuchtigingen hebben hem de afschuwelijkheid der zonde doen inzien; daarom vraagt hij thans om niet in Gods verbolgenheid en gramschap verworpen, maar wegens zijn geduld (v. 14-15) en zijn vertrouwen gespaard te worden; want, zegt hij (v. 3-4), de straf is reeds zwaar genoeg: ik lijd aan lichaam (v. 4, 8) en ziel (v. 7, 9, 11), gestraft als ik ben door U om mijne zonden.</div>
 <div id="n525">Uwe pijlen zijn in mijn vleesch doorgedrongen en daar blijven steken; een beeldspraak ter levendige afschildering van het lichamelijk wee en het zielelijden, waarmede God hem voortdurend slaat.</div>
 <div id="n526">In mijn lichaam is niets ongedeerd; de smart, die daarin woelt, laat mij rust noch duur; dat alles is het gevolg van uwen toorn, dien mijne zonden verwekt hebben. De overtuiging, dat men zich Gods straffen door zijne zonden heeft op den hals gehaald, maakt de smart wel grievender, maar zij wekt tevens op tot berouw en bekeering.</div>
 <div id="n527">De smarten, gevolgen mijner <hi type="italic">zonden</hi>, overstelpen mij gelijk een stortvloed, en drukken zoo zwaar, dat ik niet bij machte ben ze te dragen. Wat den zondaar het zwaarst drukken moet, is de smartelijke overtuiging, dat hij den oneindig goeden God beleedigd heeft. Die uit liefde voortspruitende smart brengt genezing.</div>
 <div id="n528">De <hi type="italic">wonden</hi> zijn hier de door zijn lijden (door <hi type="italic">geeselslagen</hi> vgl. v. 18) veroorzaakte smarten. De zin is: een kankerend wee, gevolg <hi type="italic">mijner dwaasheid,</hi> d.i. der zonden, die ik in <hi type="italic">mijne dwaasheid</hi> beging, kwelt mij naar lichaam en ziel.</div>
 <div id="n529"><hi type="italic">Mijne lendenen</hi> (naar de opvatting des dichters de zetelplaats der lichaamskracht) bedriegen mij, d.i. zijn tegen mijn verwachting krachteloos geworden. Het Hebr. kan beteekenen: ‘mijne lendenen zijn vol brand’. De oudere Schriftverklaarders zagen in de <hi type="italic">begoochelingen</hi> der <hi type="italic">lendenen</hi> aanvechtingen tot zinnelijkheid.</div>
 <div id="n530">De dichter onderbreekt hier zijne weeklacht en roept God tot getuige van zijn gebed; dan gaat hij voort - doch thans zonder beeldspraak - met de beschrijving van zijn lijden, om God tot het verleenen van hulp te bewegen.</div>
 <div id="n531">De zin is waarschijnlijk: de smart heeft mij ontzenuwd en den glans en de kracht mijner oogen doen verdwijnen (Vgl. Ps. VI 8).</div>
 <div id="n532">Zij zien mijnen nood en wagen niets tot mijne hulp, terwijl mijne vijanden (v. 13) al hunne krachten inspannen om mijnen ondergang te bewerken. Naar den grondtekst: ‘Mijne dierbaren en vrienden staan verre af van mijne plaag’, d.i. zij houden zich op een afstand, als ware ik een melaatsche.</div>
 <div id="n533">Andere beweegreden om hem te helpen: als <hi type="italic">een doove</hi> en <hi type="italic">een stomme</hi>, d.i. met geduld, zonder morren, tegenspraak of smaadredenen, heeft hij nood en verlatenheid, ja zelfs de boosheid zijner vijanden verdragen. Misschien zinspeelt David hier op zijn stilzwijgen tegenover Absalom's laster of Semeï's smaadwoorden.</div>
 <div id="n534">De redenen van dat vertrouwen volgen, nl.: hij bidt (v. 17), hij verkeert in dringenden nood (v. 18), hij bekent met leedwezen zijne schuld (v. 19); het aantal, de macht en de boosheid zijner vijanden zijn groot (v. 20-21).</div>
 <div id="n535">Bij het minste onheil, dat mij treft, juichen en pralen zij over mijn ongeluk.</div>
 <div id="n536">Ik ben prijsgegeven aan het lijden, dat als <hi type="italic">geeselslagen</hi> op mij neervalt, en onophoudelijk zie ik mij van nieuwe smarten bedreigd. De zin zou intusschen ook kunnen zijn: verhoor mij; want in mijn berouw ben ik bereid de straf aan te nemen en ik denk steeds met <hi type="italic">smart</hi> aan mijne zonden; ik beken ze (v. 19) openlijk en heb er droevige <hi type="italic">nagedachte</hi> over. De grondtekst heeft in verband met v. 17: ‘want ik ben gereed tot vallen’.</div>
 <div id="n537">Dat hij juist om zijne <hi type="italic">rechtschapenheid</hi> vervolging moet lijden van den kant der boozen (vgl. Matth. V 10), is hem een reden (22-23) om er op te rekenen, dat God hem niet zal verlaten. Grondtekst en Septuagint hebben ‘weerstaan mij’ in plaats van: <hi type="italic">lasteren mij.</hi><br/>- Op het voetspoor van verscheidene HH. Vaders legt Bellarminus dezen Psalm uit van Christus, die, met de zonden van het menschdom beladen, van de zijnen verlaten, door zijne vijanden belasterd, bespot en gegeeseld, aan het kruis zijnen Vader bad Hem niet te verlaten, maar Hem en den zijnen het eeuwige heil te schenken.</div>
 <div id="n538">Zie Psalm IV noot 1. In I Par. XXV 1 worden Idithun's zonen genoemd onder de door David aangestelde zangers. Hier wordt het hoofd van dat zangerenkoor bedoeld en de Psalm hem ter uitvoering toegewezen. Naar het schijnt, is hij dezelfde, die elders Ethan genoemd wordt.</div>
 <div id="n539">Om niet te zondigen, had ik besloten op mijne <hi type="italic">wegen</hi>, d.i. op mijne handelwijze, voornamelijk op mijne woorden, te letten en elke klacht te onderdrukken. ‘Wie in het spreken niet struikelt, die is een volmaakt man.’ Jac. III 2.</div>
 <div id="n540">Ik klaagde niet, alhoewel mijne vijanden niet tot val kwamen, maar door Gods toelating in al hunne macht tegenover mij samengeschoold stonden. Hebr.: ‘Ik wil mijne tong breidelen, zoolang nog de goddelooze tegenover mij is’, nl. om mij te kwellen.</div>
 <div id="n541">Wat de Psalmist hier door <hi type="italic">ik zweeg van het goede</hi> zeggen wil, is niet zeer duidelijk. Waarschijnlijk is de zin: nederig boog ik het hoofd voor Gods beschikking en ik zweeg, d.i. ik klaagde niet over het geluk mijner vijanden, of: ik zweeg, ik morde niet alhoewel ik <hi type="italic">van het goede</hi>, d.i. van voorspoed, verstoken was.</div>
 <div id="n542">Dat verkroppen en het napeinzen daarover deed mijne smart opnieuw ontbranden <hi type="italic">in mijn hart</hi> en ontstak daarin <hi type="italic">een vuur</hi> van onwil over mijn ongeluk en den overmoed mijner vijanden.</div>
 <div id="n543">Het verkropte leed zoekt heul in eenen smartkreet tot God: Hoelang zal ik nog moeten leven en lijden? Lang kan het niet duren; immers (v. 6) 's menschen levensbaan is kort (vgl. Job VI 11).</div>
 <div id="n544">Gr. en Hebr.: ‘als handbreedten’. Mijne dagen zijn spoedig gemeten en geteld en mijn <hi type="italic">bestaan</hi>, d.i. mijn levensduur, beteekent niets.</div>
 <div id="n545">Zijn leven verdwijnt ras, als ware hij maar een <hi type="italic">schijnbeeld;</hi> en toch kwelt hij zich om schatten, die weldra verloren gaan. - Hoe dikwijls wordt die waarheid herhaald en hoe dikwijls vergeten!</div>
 <div id="n546">Uit mij zelven kan ik niets en ben ik niets; Gij alleen verleent mij hoop en standvastig betrouwen.</div>
 <div id="n547">Van mijne zonden en hare treurige gevolgen. (Dit wordt herhaald in v. 11.) De <hi type="italic">dwazen</hi>, d.i. de goddeloozen, bespotten mij, omdat Gij mij verlaten hebt.</div>
 <div id="n548">Ik mor niet, want mijn lijden komt van U. God straft ons uit liefde; het lijden dient tot boete, het beschut tegen zonden en geeft aanleiding tot beoefening van deugden.</div>
 <div id="n549">Naar den grondtekst: ‘als Gij wegens de zonde den mensch met straffen tuchtigt, dan verteert Gij als de mot zijn dierbaarste (zijn leven); ja een damp is alle mensch’.</div>
 <div id="n550"><hi type="italic">Gelijk een spin</hi>, die vergeefs haar net uitspant, van uitputting vergaat, zoo verkwijnt ook met uwe toelating <hi type="italic">de ziel</hi>, d.i. de levenskracht van den mensch: tevergeefs <hi type="italic">ontstelt</hi> hij <hi type="italic">zich</hi> over alles en put hij zich uit.</div>
 <div id="n551">Een <hi type="italic">vreemdeling</hi> heeft behoefte aan bescherming en hulp, maar kan ook, althans bij U, daarop rekenen. Daarom verhoor mij! Vgl. Psalm XXVII 1. <br/>- Op het voetspoor der HH. Vaders legt Bellarminus dezen Psalm in hoogeren zin uit als een leerdicht over het streven naar volmaaktheid. Deze is naar de HH. Augustinus en Ambrosius <hi type="italic">het einde</hi> (v. 5), dat de dichter wenscht te kennen, opdat hij <hi type="italic">wete wat</hi> hem <hi type="italic">nog ontbreekt</hi> om tot God te komen, die (v. 8) zijne <hi type="italic">hoop</hi>, zijn schat, zijn eeuwig geluk is. Tot dat doel bewaakt hij zijne tong, berust hij in Gods wil en bidt hij om Gods hulp.</div>
 <div id="n552">Zie Psalm IV noot 1.</div>
 <div id="n553">Het meerendeel der katholieke Schriftverklaarders verstaan dezen Psalm in den letterlijken zin van David. In typische (volgens enkelen in letterlijke) beteekenis is het een gebed van den Messias, in wien de inhoud van den Psalm zijne volledige vervulling vond; Hebr. X 5 worden v. 7-9a met betrekking tot Hem aangehaald. Het slot, v. 14-18, maakt, eenigszins gewijzigd, Psalm LXIX uit.</div>
 <div id="n554">Reikhalzend en standvastig wachtte ik zijne hulp af en Hij neigde zich tot mij en hielp mij.</div>
 <div id="n555">De <hi type="italic">jammerkuil</hi> en het <hi type="italic">modderslijk</hi>, waarin men verzinkt, beteekenen hier het hoogste gevaar; daartegenover staat het plaatsen der <hi type="italic">voeten</hi> op een vaste <hi type="italic">rots</hi> ter uitdrukking der verleende redding en veiligheid.</div>
 <div id="n556">Het <hi type="italic">leiden</hi> duidt hier naar den grondtekst een bevestigen aan: Hij deed mij gaan met vasten, zekeren tred.</div>
 <div id="n557">Een buitengewone weldaad mag wel aanleiding geven tot buitengewone dankbaarheid. Zoo heeft ook hier de dichter reden om een nieuw <hi type="italic">jubellied</hi> aan te heffen.</div>
 <div id="n558"><hi type="italic">Velen</hi> zullen dan erkennen, dat God mij gered heeft, en dat zal hen aansporen om God te <hi type="italic">vreezen</hi> en op Hem te <hi type="italic">vertrouwen.</hi> Dat vertrouwen (v. 5) zal beloond worden, zooals het verleden (v. 6) zulks leert.</div>
 <div id="n559"><hi type="italic">Gelukkig</hi> wie op den <hi type="italic">naam</hi>, d.i. de macht, des Heeren bouwt. Met <hi type="italic">ijdelheden</hi> schijnt de Psalmist den afgodendienst, en met <hi type="italic">onzinnigheden</hi> de waarzeggerij op het oog te hebben. Wellicht is het een zinspeling op hetgeen Saül deed te Endor. De grondtekst heeft: ‘die zich niet wendt tot trotschaards en tot leugenachtige afgewekenen’.</div>
 <div id="n560">Tot staving van zijn gezegde wijst hij op de door God ten bate van Israël gewrochte <hi type="italic">wonderen</hi> en ten uitvoer gelegde barmhartige <hi type="italic">raadsbesluiten.</hi> De grondtekst kan beteekenen: ‘uwe wonderen en uwe beschikkingen voor ons hebt Gij vele gemaakt en er is geen schikken aan voor U’; d.i. zij zijn niet te rangschikken en te schatten naar de waarde, die zij aan uw goddelijk wezen ontleenen. Of: en met U is (om uwe weldaden) niets te vergelijken.</div>
 <div id="n561">Naar het Hebr. schijnt de zin: wilde ik die raadsbesluiten bespreken: zie, zij zijn te talrijk dan, dat ik ze kunne opsommen.</div>
 <div id="n562">Hij wil zich dankbaar toonen; maar hoe? Door uitwendige offers? Die wil God niet, althans voor het oogenblik. Het bewijs daarvan vond David wellicht in zijne gedwongen verwijdering van de offerplaats. Zeker verlangt God geen bloot uiterlijke offers van hem. Daarom zal hij zich dankbaar toonen door gehoorzaamheid en onderwerping aan Gods wil (v. 8-9) en verder (v. 10) door openlijk Gods gerechtigheid te verheerlijken.</div>
 <div id="n563">Hebr.: ‘ooren hebt Gij mij geboord’. De zin is: Gij hebt mij in staat gesteld om uwen wil behoorlijk te vernemen en te volbrengen. Aan een zinspeling op het doorboren des oors van een vrijwilligen slaaf (vgl. Exod. XXI 6; Deut. XV 17) kan hier bezwaarlijk gedacht worden. De Septuagint heeft hier (naar velen meenen, ten gevolge eener vergissing): ‘een lichaam hebt Gij mij bereid’, d.i. Gij hebt mij een lichaam gegeven, dat ik U door het volbrengen van uwen wil als een passend offer kan opdragen. Deze lezing wordt ook gevonden Hebr. X 5.</div>
 <div id="n564">Het <hi type="italic">slachtoffer</hi> maakte naar de Wet de bloedige, het <hi type="italic">spijsoffer</hi> de onbloedige offergave uit. In het <hi type="italic">brandoffer</hi> werd de geheele gave verbrand ter erkenning van Gods opperheerschappij. Het zond- of <hi type="italic">zoenoffer</hi> had ten doel Gods rechtvaardigheid te bevredigen en zijne barmhartigheid af te smeeken over de zondaars.</div>
 <div id="n565"><hi type="italic">Toen</hi> ik dat inzag, zeide ik: Hier ben ik; ik stel mij te uwer beschikking. In de Wet staat over mij, d.i. voor mij, geschreven, wat ik te doen heb om U het offer op te dragen, dat Gij verlangt, en dien wil, die wet zal ik van ganscher harte volbrengen. Oudtijds werden de perkamentbladen van een boek om een staafje gerold, welks uiteinden met een knop of kopstukje (het ‘caput’ der Vulgaat) versierd werden. Hier staat ‘caput’ figuurlijk voor de rol zelve. De <hi type="italic">rol des boeks</hi> duidt hier den Pentateuch aan. Wat de koning vooral te doen had in den dienst van God, wordt o.a. vermeld in Deut. XVII 14-20.</div>
 <div id="n566">Omtrent het zinverband tusschen v. 8 en 9 zijn de meeningen zeer uiteenloopend; het kan zijn: ‘Zie, ik kom, opdat ik uwen wil en uwe wet volbrenge’ (de woorden <hi type="italic">in de rol</hi> enz. vormen dan een ingelaschten zin); of: ‘Er staat geschreven, dat ik uwen wil en uwe wet te volbrengen heb’. De zin van v. 9 kan echter ook zijn: uwen wil en uwe wet volbrengen, dat wil ik met geest en hart. Het Hebr. kan beteekenen: Uwe wet draag ik in mijn hart.</div>
 <div id="n567">Uitbundig en openlijk zal ik, overeenkomstig mijne u bekende dankbaarheid en liefde, <hi type="italic">uwe gerechtigheid</hi> loven en uwe <hi type="italic">waarheid</hi>, d.i. uwe getrouwheid aan uwe beloften van hulp en <hi type="italic">heil.</hi> Hetzelfde wordt herhaald in hetgeen volgt. Bij die dankbetuiging voor het verleden voegt hij dan, bemoedigd door zijne ervaring (v. 12), een gebed om hulp in de talrijke rampen (v. 13), die hem omringen en hem haast den moed benemen; het zijn wel is waar straffen voor zijne zonden, maar toch (v. 14) bidt hij om hulp en (v. 15, 16) om beschaming zijner vijanden; dan zullen alle braven (v. 17) God prijzen. Moge deze (v. 18) hem dus spoedig te hulp komen!</div>
 <div id="n568">De gevolgen mijner zonden zijn zoo diep ingrijpend en zoo talrijk, dat mijn oog van droefheid taant (of wellicht: dat ik ze niet overzien of geenen uitweg zien kan), en mij beleid en moed begeven.</div>
 <div id="n569"><hi type="italic">Ziel</hi> staat hier wederom voor: leven.</div>
 <div id="n570">Hebr.: ‘Dat zij verstomd staan van hunne beschaming’, die juichen over mijne rampen.</div>
 <div id="n571">Zonder Gods hulp vermag ik niets; maar des te meer reken ik op Hem. <br/>- In den Brief aan de Hebreën legt de H. Paulus den Heiland de woorden van v. 7-9 in den mond bij zijne intrede in de wereld, d.i. bij zijne menschwording; de Apostel vindt daarin een bewijs, dat de offers van het O.V. niet bij machte waren den mensch innerlijk en waarlijk te reinigen, maar dat het offer van Christus een volmaakte voldoening voor de zonden gegeven heeft. Wat dus David, de voorafbeelding van Christus, in v. 7-9 van zijne eigen gehoorzaamheid en offervaardigheid zegt, kwam in en door Christus tot volmaakter vervulling; immers ter volbrenging van al hetgeen de Boeken van het O.V. over hem <hi type="italic">geschreven</hi> hadden (v. 8), kwam Hij de door God niet meer <hi type="italic">gewilde offers</hi> (v. 7) afschaffen en zich in het Hem door zijnen Vader daartoe <hi type="italic">bereide lichaam</hi> met gehoorzaamheid (v. 7 en 9) ten offer brengen. Het woord <hi type="italic">lichaam</hi>, dat de Vulgaat Hebr. X 5 gebruikt in plaats van <hi type="italic">ooren</hi>, bepaalt alzoo eenigszins nader het middel, waardoor Christus de door <hi type="italic">ooren</hi> aangeduide offervaardigheid zal uitoefenen. <br/>Aansluitend aan die typische beteekenis van v. 7-9 leggen velen (vgl. noot 2) den geheelen Psalm in typischen zin zoo uit, dat hetgeen de Psalmist in v. 2-6 zegt, de voorafbeelding is der dankbaarheid van den Messias voor de weldaad der verlossing, tot welke Hij zich (v. 7-9) aanbiedt bij zijne menschwording. Die verlossing zet Hij voort in zijne prediking (v. 10-11) en voltrekt Hij (v. 12-18) in zijn lijden.</div>
 <div id="n572">Zie Psalm IV noot 1. Deze Psalm heeft, naar het eenparig gevoelen der HH. Vaders, betrekking op den Messias. Het meerendeel der Schriftverklaarders legt hem van Christus uit in den typischen zin. Vgl. Joan. XIII 18.</div>
 <div id="n573">De Psalmist gevoelt in zijnen nood, hoe zoet het voor den ellendige is medelijden te ontmoeten, hoe hard het hem valt bespot te worden; daarom voorspelt hij hier den barmhartigen Gods zegen. Hij zelf mag ongetwijfeld daarop hopen, aangezien hij zich steeds barmhartig getoond heeft. Vgl. Psalm XXXIV 13, 14.</div>
 <div id="n574">Een voorspelling in den vorm van eenen wensch. In het <hi type="italic">bewaren, doen leven</hi> (d.i. opkwikken) en <hi type="italic">gelukkig maken</hi> wordt in klimmende mate Gods zegen beloofd. In plaats van <hi type="italic">zielsbegeerte</hi> heeft de Septuagint: ‘in de handen zijner vijanden’.</div>
 <div id="n575">De voorafgaande wensch wordt hier als reeds gedeeltelijk vervuld beschouwd: den ellendige is een verlichting geschonken gelijk aan die van een zieke, wiens bed met zorg is opgeschud of wiens ziekbed in een rustbed, wiens lijden in vreugde veranderd is.</div>
 <div id="n576">In het bewustzijn zijner eigen barmhartigheid bidt nu de dichter met vertrouwen om de redding, besproken in v. 2-4; hij vraagt de genezing zijner <hi type="italic">ziel</hi>, d.i. de bevrijding van eene lichamelijke kwaal, en van andere straffen, die hij door zijne zonden verdiend heeft. In dat verzoek ligt de bede om vergiffenis der zonden opgesloten (vgl. Matth. IX 2-6), welke hij hier belijdt.</div>
 <div id="n577">Zij wenschen mij jammeren toe en <hi type="italic">spreken</hi> daarover zeggende: <hi type="italic">wanneer</hi> enz.</div>
 <div id="n578">Komt een van hen mij bezoeken, dan betuigt hij een geveinsde deelneming; of wel: dan geeft hij mij valsche berichten omtrent de aanslagen, die tegen mij gesmeed worden.</div>
 <div id="n579">Uit hetgeen hij ziet en hoort verzamelt hij <hi type="italic">onrecht</hi> of boosheid, d.i. stof om over mij te lachen of om mij te belasteren; dan spoedt hij <hi type="italic">naar buiten</hi> om terstond alles te gaan bepraten. Naar het Hebr. behoort ‘in idipsum’ bij v. 8. De zin is dan: te zamen <hi type="italic">fluisteren zij tegen mij</hi> enz.</div>
 <div id="n580">Zij hebben het op mij gemunt en <hi type="italic">fluisteren</hi> elkander hunne booze wenschen en plannen toe; zij hopen, dat alle kwalen, waaraan zij <hi type="italic">denken</hi>, over mij komen en ik zoo ten val gerake.</div>
 <div id="n581">Zij hebben een <hi type="italic">boosaardig</hi> plan <hi type="italic">tegen mij</hi> vastgesteld, en ter uitvoering daarvan zeggen zij spottend: Zal hij niet van de dooden verrijzen? M.a.w. om het volk van mij af te trekken, verspreiden zij volgens afspraak het gerucht, dat het voorgoed met mij gedaan is. In dien zin heeft ook de grondtekst: Een verderfelijk ding (een doodelijke kwaal) is uitgegoten over hem; en wie ligt, staat niet wederom op’. Niets belet echter in: <hi type="italic">zal hij, die ligt</hi> enz. eenen kreet te zien, waarmede de Psalmist zijne klacht onderbreekt; de zin is dan: En toch, o God, hij die thans als in doodslaap neerligt, zal weder opstaan. Vgl. v. 11.</div>
 <div id="n582">Of: heeft groote onderkruiperij bedreven tegen mij. Naar de Septuagint: ‘heeft groot gemaakt tegen mij het slaan met den hiel’, d.i. onverwachts en verraderlijk zoekt hij mij te treffen, gelijk een paard, dat achteruit slaat tegen zijnen meester. Wellicht een zinspeling op het verraad van Achitophel, die den onderkruiper Absalom steunde. Joan. XIII 18 past de Zaligmaker de woorden ‘die met mij brood eet zal tegen mij den hiel verheffen’ toe op den verrader Judas.</div>
 <div id="n583">Genees mij en schenk mij kracht, dan zal ik degenen, die den ondergang van uwen dienaar wenschen, naar verdienste tuchtigen.</div>
 <div id="n584">Zijn wensch wordt hier als reeds vervuld beschouwd: onder Gods beschermend <hi type="italic">aanschijn</hi> zal hij pal staan tegen alle vijanden.</div>
 <div id="n585">De Psalmist gevoelt in zijnen nood, hoe zoet het voor den ellendige is medelijden te ontmoeten, hoe hard het hem valt bespot te worden; daarom voorspelt hij hier den barmhartigen Gods zegen. Hij zelf mag ongetwijfeld daarop hopen, aangezien hij zich steeds barmhartig getoond heeft. Vgl. Psalm XXXIV 13, 14.</div>
 <div id="n586">De doxologie van dit vers komt wel overeen met den trant van David (vgl. I Par. XVI 36), maar werd allerwaarschijnlijkst door de Synagoge of den verzamelaar van den geheelen bundel als slot bij dezen Psalm gevoegd. <br/>- Gelijk David en zijne ziekte naar het gevoelen van het meerendeel der Schriftverklaarders in dezen Psalm de voorafbeelding is van Christus en zijn lijden, zoo zijn David's valsche vrienden en zijne vijanden de voorafbeelding van Judas en de Farizeën. In hoogeren zin luidt dus de Psalm: Gelukkig hij, die acht slaat op Christus, welke uit liefde tot ons arm is geworden (aldus Eusebius, Theodoretus en de HH. Ambr., Aug., Hiër. en Athan.). Beladen met onze zonden roept Hij (v. 4) tot zijnen Vader om ontferming; immers de Farizeën (v. 5) wenschen zijnen dood; zij en Judas bespieden Hem (v. 6-7) en beramen plannen om Hem te dooden (v. 8-9), in de hoop, dat Hij niet weder zal opstaan. Aan die aanslagen neemt vooral Judas deel (v. 10), die Hem verraadt. Daarom bidt de Heiland om zijne verrijzenis (v. 11), na welke Hij zijne vijanden naar verdienste zal tuchtigen. In die zegepraal ziet Hij (v. 12) een bewijs der liefde zijns Vaders, die Hem (v. 13) voor eeuwig aan zijne rechterhand zal plaatsen.</div>
 <div id="n587">Deze Psalm vormde, naar het schijnt, oorspronkelijk één geheel met Psalm XLII. Op die verbinding wijst o.a. hunne vereeniging in een aantal Hebreeuwsche handschriften, het gemis van een opschrift bij Ps. XLII in den Hebreeuwschen tekst, en de herhaling van het refrein van Ps. XLI 6 en 12 in Ps. XLII 5. Wanneer en waarom zij gescheiden werden, is onbekend. Zie Psalm IV noot 1.</div>
 <div id="n588">Zie Psalm XXXI noot 1.</div>
 <div id="n589">Psalm, gedicht door een der afstammelingen van Core, een levietische zangersfamilie, die, naar II Par. XX 19, nog ten tijde van koning Josaphat als zoodanig bestond. In de opschriften worden hun elf Psalmen toegeschreven. Mogelijk is het, dat een hunner David op zijne vlucht vergezelde en dezen Psalm in David's naam en naar David's gemoedsstemming gezongen heeft. Hieraan is het wellicht toe te schrijven, dat het opschrift van Psalm XLII David als den dichter daarvan opgeeft.</div>
 <div id="n590">Naar de opvatting van den geloovigen Israëliet stond het wegvluchten van het heiligdom gelijk met het verlies der gemeenschap met God. Daarom gold de verbanning bij de Joden als een allerzwaarste straf. De bede van v. 2-5 is dus dezelfde als die van Psalm XLII 3.</div>
 <div id="n591">Hij is niet leven- en machteloos, gelijk de afgoden; daarom smacht ik naar Hem, het volle leven, de volle kracht, de bron van alle natuurlijk en bovennatuurlijk leven en vermogen.</div>
 <div id="n592">Wanneer zal ik Hem in zijn heiligdom kunnen bezoeken?</div>
 <div id="n593">De <hi type="italic">tranen</hi>, welke hem zijne verwijdering van het heiligdom doet storten, zijn voor hem geworden tot een voedsel, gelijk het <hi type="italic">brood</hi>, dat hij dagelijks daarmede bevochtigt; ook in den <hi type="italic">nacht</hi> heeft zijn overstelpt gemoed daaraan behoefte, te meer daar men hem er op wijst, dat hij door God, op wien hij hoopte, verlaten is.</div>
 <div id="n594">In weemoedige herinnering aan de dagen toen hij nog het heiligdom kon bezoeken, voelt de Psalmist zijne <hi type="italic">ziel</hi> wegsmelten van droefenis, zoodat hij ze in zijn verborgen weeklacht als <hi type="italic">uitstort.</hi> Mogelijk ziet hij op de toekomst: Ik denk mij nog eens te kunnen begeven naar het heiligdom, en met die gedachte troost en bemoedig ik mij. De grondtekst laat beide opvattingen toe.</div>
 <div id="n595">Bedoeld wordt hier de ruimte bij den tabernakel, vóór het heiligdom, waar het <hi type="italic">gejubel</hi> en het <hi type="italic">lofgezang</hi> weergalmt, vroolijk als dat van gasten bij een offer- of feestmaal.</div>
 <div id="n596">Verstand en geloof van den bedroefde spreken hier tot zijn gemoed om hem tot geduld, onderwerping aan Gods wil en vertrouwen op te wekken.</div>
 <div id="n597">Het zal mij nog eens gegeven worden, Hem bij het heiligdom (vgl. Psalm V noot 6) te prijzen als het <hi type="italic">heil mijns aanschijns</hi>, d.i. als mijn heil, mijnen redder. Sommigen vertalen: Hij (immers) is het heil enz.</div>
 <div id="n598">In zijnen zielestrijd richt de Psalmist wederom reikhalzend zijnen blik naar God en diens woonstede; hij doet dit uit het bergland van den Hermon beoosten den <hi type="italic">Jordaan.</hi> De meervoudsvorm <hi type="italic">Hermonen</hi> doelt waarschijnlijk op de toppen van den Hermon. Door <hi type="italic">kleinen berg</hi> (Hebr.: ‘Mizar’) werd wellicht een dier toppen aangeduid.</div>
 <div id="n599">Hij ziet en hoort hoe in de aldaar talrijke <hi type="italic">afgronden</hi> de eene stortvloed (aldus de grondtekst) den anderen met donderend geraas als toeroept en uitnoodigt om hem in de diepte te volgen. In die <hi type="italic">baren</hi> en <hi type="italic">vloeden</hi> ziet de Psalmist een beeld der smarten, die hem overstelpen.</div>
 <div id="n600">Maar bij al het leed ondervind ik gestadig zijne <hi type="italic">goedertierenheid</hi>, en gedurig geeft Hij mij reden tot een <hi type="italic">lofgezang.</hi> Hij is de Heer <hi type="italic">mijns levens;</hi> met vertrouwen blijf ik tot Hem bidden en Hem prijzen als mijnen <hi type="italic">helper.</hi> Naar de Septuagint: ‘in den nacht is zijn lofgezang bij mij. Eene bede’ enz.</div>
 <div id="n601">Buiten de smart, die mij door merg en been dringt, word ik nog gehoond als een door God verlatene. <br/>- De HH. Augustinus, Hiëronymus, Chrysostomus en na hen Bellarminus en anderen zien in dezen Psalm eene uiting van David's verlangen om van de hinderlagen der vijanden zijner ziel verlost en in het genot der aanschouwing Gods gesteld te worden.</div>
 <div id="n602">Dit opschrift ontbreekt in het Hebreeuwsch.</div>
 <div id="n603">Hebr. ‘strijd mijnen strijd (en bevrijd mij) van een onheilig volk’ (d.i. van de onrechtvaardige en arglistige goddeloozen). Misschien worden door <hi type="italic">den man</hi> Absalom, door het <hi type="italic">onheilig volk</hi> diens aanhangers bedoeld.</div>
 <div id="n604">Eerbiedige klacht eener ziel, die op God, hare <hi type="italic">sterkte</hi>, vertrouwt en in vrome overdrijving zegt, dat Hij haar <hi type="italic">verstoot</hi>, omdat Hij talmt met zijne hulp. God doet zulks dikwijls, opdat wij onze hulpbehoevendheid inzien, ons voor Hem vernederen en ons met inniger verlangen tot Hem wenden.</div>
 <div id="n605">Het <hi type="italic">licht</hi> Gods is zijne genade en hulp; de <hi type="italic">waarheid</hi> Gods zijn de bewijzen van zijne trouw in het vervullen zijner beloften. - Herhaaldelijk wordt in de H. Schrift het perfectum gebruikt om eene toekomstige gebeurtenis (profetisch) als reeds geschied voor te stellen. Bovendien wordt in het Psalter der Septuagint en Vulgaat dikwijls een andere tijd gebezigd, dan die, welke klaarblijkelijk door het zinverband gevorderd wordt. De reden daarvan is, dat de twee vormen, die in het Hebreeuwsch dienen om alle tijden uit te drukken, door de Zeventigen dikwijls geheel en al letterlijk werden vertaald. - Grondtekst en samenhang wijzen hier op iets, wat bestendig geschiedt en dus ook in de toekomst geschieden zal.</div>
 <div id="n606">Dan zal ik mijne dankoffers opdragen aan God, die weleer vreugde schonk aan mijne jeugd, of: die mij door zijne gunst de vreugden der jeugd doet genieten. Hebr.: ‘tot God, de blijdschap mijner vreugde’, d.i. mijne innige vreugde. <br/>- Het innig verlangen naar Gods aanbiddelijke tegenwoordigheid, dat zich met eene heilige vrees in dezen Psalm lucht geeft, maakte hem, naar de opvatting der Kerk, tot een passend gebed voor den priester, die het ontzaglijk H. Offer gaat opdragen</div>
 <div id="n607">Zie Psalm XLI noot 2 en 3. Welke bepaalde geschiedkundige gebeurtenis tot dezen Psalm aanleiding gaf, is onzeker.</div>
 <div id="n608">Gij gaaft den vaderen de overwinning over hunne heidensche vijanden en het rustig bezit van het beloofde land voor hen en hunne nakomelingen.</div>
 <div id="n609">Hebr.: ‘en hen (d.i. de vaderen) breiddet Gij uit’.</div>
 <div id="n610">Door uwe almachtige gunst veroverden zij het heilige <hi type="italic">land;</hi> want het was uw uitverkoren volk.</div>
 <div id="n611">Het vertrouwen des volks is niet alleen gegrond op Gods koningschap en macht, maar ook op hunne afstamming van Jacob, aan wien Gods beloften en weldaden zoo ruimschoots ten deel vielen.</div>
 <div id="n612">Gelijk een kampende neushoorn (vgl. Deut. XXXIII 17 en Psalm XVII noot 4). <hi type="italic">In uwen naam</hi>, d.i. door uwe almacht geholpen, <hi type="italic">verachten</hi> (Hebr.: vertrappen) wij hen. Wat in v. 6-9 staat, geldt in de bedoeling van den Psalmist vooral voor de toekomst.</div>
 <div id="n613">Daarom <hi type="italic">roemen wij</hi>, niet op onze eigen kracht, maar <hi type="italic">in uwen naam</hi>, d.i. in uw wezen, omdat Gij onze God zijt; of wel: Wij prijzen <hi type="italic">Uwen naam</hi>, d.i. U zelven.</div>
 <div id="n614">Tegenover de vroeger ontvangen en voor de toekomst verwachte hulp plaatst de Psalmist (v. 10-17) de tegenwoordige verlatenheid en vernedering des volks.</div>
 <div id="n615">De zin der Vulgaat schijnt te zijn: Gij verstiet ons, zoodat wij bij hem moesten ten achter staan (m.a.w. Gij deedt ons voor hem wijken); Gij liet ons door hem uitplunderen (v. 12), als slachtvee ombrengen en als slaven wegvoeren.</div>
 <div id="n616">Treffend beeld van de naar 's dichters voorstelling veranderde gezindheid Gods ten opzichte der zijnen: het voorheen zoo beminde en zorgvuldig bewaarde <hi type="italic">volk</hi> verkoopt Hij thans voor minder dan een spotprijs. Bij die <hi type="italic">ruilingen</hi>, dien verkoop, was geen <hi type="italic">veelheid</hi>, nl. van koopers of van goederen, die in ruil gegeven werden en bleef dus de koopprijs laag. Het Hebr. kan beteekenen: ‘Gij zijt niet gestegen met (door) hunnen koopprijs’ d.i. Gij hebt dien niet hoog gezet, of: U daarmede niet verrijkt.</div>
 <div id="n617">Willen de heidenen de diepste vernedering uitdrukken, waartoe een volk kan vervallen, dan noemen zij spreekwoordelijk onzen naam, als dien van een door zijnen God verlaten volk; daarbij schudden zij het hoofd over ons ten teeken van spot. Vgl. Psalm XXI 8.</div>
 <div id="n618">Steeds zweeft zij kwellend voor mijne oogen.</div>
 <div id="n619">Met een beroep op Gods alwetendheid (v. 22) betuigt het volk nu, dat het als volk aan God getrouw gebleven is, en dat het daarom wel bevrijd mocht blijven van het lijden, waarmede het door God (v. 19b en 20) gekastijd wordt, te meer omdat het (v. 22b) lijdt, juist dewijl het Gode getrouw is.</div>
 <div id="n620">Naar de lezing der Vulgaat kan de zin wel niet anders zijn dan: en toch liet Gij ons <hi type="italic">paden</hi> bewandelen, die afweken van <hi type="italic">uwen weg</hi>, d.i. van den weg des geluks. Niet weinigen meenen echter, dat de ontkenning van v. 19a ook bij <hi type="italic">wenddet</hi> behoort; de zin is dan: en Gij liet niet toe, dat wij van den weg uwer geboden afdwaalden.</div>
 <div id="n621">Naar het Hebr. is het zinverband: Wij hebben U niet verlaten, dat Gij ons tot straf daarvoor verplettert ‘in een oord van jakhalzen’, d.i. in de woestijn, waar ons onze rampen troffen en wij in doodsnood geraakten.</div>
 <div id="n622">Zou Hij die afgoderij niet zien en straffen?</div>
 <div id="n623">Een voortzetting van v. 20 of een tegenstelling van v. 21. In dit geval is de zin: wel verre van eenen vreemden god te dienen, worden wij juist om onze getrouwheid aan uwen dienst om het leven gebracht.</div>
 <div id="n624">Steeds verkeeren wij in doodsgevaar; of: gedurig worden eenigen van ons omgebracht.</div>
 <div id="n625">Waarom draalt Gij met uwe hulp, alsof Gij sliept?</div>
 <div id="n626">Wij liggen in diepen rouw plat op den grond. <br/>- Op het voetspoor van den Apostel (Rom. VIII 36) leggen de HH. Augustinus, Ambrosius, Hiëronymus en anderen dezen Psalm in den geestelijken zin uit als een gebed der vervolgde Kerk.</div>
 <div id="n627">Zie Psalm IV noot 1. Bijna alle katholieke Schriftverklaarders meenen, dat deze Psalm in den letterlijken zin van Christus en zijne Kerk handelt. Dat de Messias bedoeld wordt, blijkt uit den profetischen toon van den Psalm, uit den inhoud vooral van v. 15-18, uit de toekenning van den Godsnaam aan den bruidegom, uit de opvatting der Septuagint en die der Joden ten tijde van Christus, uit Hebr. I 8-9, waar v. 7-8 wordt aangehaald, en uit het eenparig gevoelen der HH. Vaders.</div>
 <div id="n628">Naar de HH. Vaders: voor het menschdom, dat veranderd zal worden bij de komst van den Verlosser; of: voor de zielen, die veranderd zullen worden door het doopsel en de genade; of wel: voor degenen, die geroepen zijn tot de verandering der verrijzenis. Hebr.: ‘Op de leliën’, d.i. waarschijnlijk: naar de zangwijze van het lied ‘De leliën’. Anderen vinden in ‘de leliën’ de maagden of bruiden aangeduid.</div>
 <div id="n629">Zie Psalm XLI noot 2 en 3.</div>
 <div id="n630">De <hi type="italic">beminde</hi> is hier waarschijnlijk de bruidegom, tot wiens eer de Psalm wordt aangeheven. Hebr.: ‘Lied der liefelijkheden’ (lied der liefde, minnelied).</div>
 <div id="n631">Een gezang over een voortreffelijk onderwerp welt op uit mijn hart en onder dien aandrang <hi type="italic">uit ik mijne werken</hi>, d.i. wijd ik al mijn doen en laten, en bepaaldelijk deze dichtregelen den Messias-<hi type="italic">Koning.</hi></div>
 <div id="n632">De gedachten, die onder hooger ingeving uit mijn binnenste opwellen, ontstroomen in eenen vloed van woorden aan <hi type="italic">mijne tong</hi>, gelijk de letters uit de pen van eenen vluggen schrijver.</div>
 <div id="n633">Schoonheid is de eerste hoedanigheid van den Bruidegom. De lichamelijke schoonheid van den Messias kwam tot hare volmaaktheid in zijne verheerlijking. Zij was eene afspiegeling van de innerlijke schoonheid zijner ziel en van de oneindige schoonheid zijner goddelijke natuur. Deze laatste wordt hier voornamelijk bedoeld. De <hi type="italic">bevalligheid</hi> zijner <hi type="italic">lippen</hi> is die van zijn gelaat of die der woorden, welke van zijne lippen vloeien.</div>
 <div id="n634"><hi type="italic">Daarom</hi>, d.i. dientengevolge, werdt Gij, de Messias, door uwen Vader <hi type="italic">gezegend</hi> en verheerlijkt. De aanneming der menschelijke natuur en datgene wat Hij als Godmensch daarin schoons gezegd en gewrocht heeft, verstrekte den Messias tot verheerlijking en zegen (Philipp. II 6-11). Die zegen zou vooreerst (v. 4-6) bestaan in de uitbreiding zijner heerschappij, en vervolgens (v. 7) in hare eeuwige bestendiging. Sommigen zien in <hi type="italic">daarom heeft God</hi> enz. de oorzaak van het voorafgaande uitgedrukt; de zin is dan: schoon en bevallig zijt Gij in woorden en werken; tot dat doel heeft God in uwen goddelijken persoon de natuur van het Woord met uwe menschelijke natuur voor immer vereenigd.</div>
 <div id="n635">Hier is geen sprake van eenen onmiddellijk te beginnen veldtocht; ook is in v. 4-5 geen bloote wensch, maar de voorspelling uitgedrukt, dat de Messias, voorgesteld onder het beeld van een heldhaftig koning, de vijanden van zijn Rijk zal overwinnen, als vorst (v. 5) de heerschappij voeren en deze wonderdadig zal uitbreiden.</div>
 <div id="n636">Het ‘intende’ der Vulgaat is hier niet duidelijk. Waarschijnlijk wordt de bruidegom uitgenoodigd om zijnen zegetocht te beginnen of om zijnen boog te spannen. Vgl. v. 6. De zin der Vulgaat is dus: Overwin en heersch krachtens uwe majesteit tot verdediging en bevestiging der <hi type="italic">waarheid</hi>, (misschien: ter vervulling der beloften), ter opbeuring der onderdrukte zachtmoedigen en tot handhaving van het <hi type="italic">recht</hi>, en groote dingen zult Gij alom volvoeren, geleid als Gij wordt door uwe macht. De grondtekst heeft: ‘omgord om de heup, o held, uw zwaard, uwen glans en uwe heerlijkheid; en in uwe heerlijkheid dring vooruit; rijd (d.i. op uwen strijdwagen) ter wille der trouw en der zachtmoedige gerechtigheid; en wonderdaden zal U leeren (d.i. doen zien) uwe rechterhand’.</div>
 <div id="n637"><hi type="italic">Uwe scherpe pijlen</hi> raken de vijanden uwer goddelijke majesteit in het hart en geheele <hi type="italic">volken</hi> zullen onder uwe slagen bezwijken. Een treffend beeld der geestelijke overwinningen van den Messias (vgl. Psalm II 9). De snelheid der zegepraal wordt levendig voorgesteld door den dichterlijken bouw van het vers: het gevolg wordt reeds vóór de oorzaak uitgedrukt.</div>
 <div id="n638">Blijkens alle oude vertalingen staat <hi type="italic">God</hi> hier in den vocatief. Nadat de Koning geroemd is om zijne schoonheid en macht, wordt Hij hier als <hi type="italic">God</hi> aangesproken en wordt in v. 8 van zijne zalving gewag gemaakt; die God-Koning kan geen andere zijn dan de Messias. De apostel haalt Hebr. I 8 volg. deze plaats aan ten bewijze der godheid van Christus.</div>
 <div id="n639">Gij voert den schepter met recht en ter bevordering der gerechtigheid.</div>
 <div id="n640">Een zinspeling op de geurige vloeistoffen, waarmede men den bruidegom of den koning of ook wel de gasten bij het blijde feestmaal placht te zalven. De zin is: omdat Gij, o Messias, door uw leven en uwen dood blijken hebt gegeven van uwe liefde tot de <hi type="italic">gerechtigheid</hi> en uwen haat tegen de zonde, zal de hemelsche Vader U de geneugten der bruiloft schenken. Door deze bruiloft wordt dan zijne vereeniging met de <hi type="italic">koningin</hi> en de <hi type="italic">koningsdochters</hi> (v. 10) bedoeld of wel zijne vereeniging met den Vader, zijne verheffing en heerschappij in den hemel (v. 7). Hierin overtreft Hij zijn <hi type="italic">genooten</hi>, d.i. alle andere menschen, die als ware koningen door de genade en in de glorie met God vereenigd worden. - Volgens sommigen beteekent <hi type="italic">daarom</hi> ook hier: tot dat doel. De zin is dan: daartoe heeft God U gezalfd met den H. Geest. De olie, het symbool dier zalving, wordt dan <hi type="italic">vreugde-olie</hi> genoemd, omdat de H. Geest vergezeld is van zijne gaven, tot welke bij uitstek de vreugde behoort. Die gaven werden in hare volheid met en door den H. Geest aan de menschelijke natuur van Christus medegedeeld om Hem tot het Messias-ambt bekwaam te maken; die zalving maakte Hem tegelijker tijd tot profeet, priester en koning. Daarin overtreft Hij zijne <hi type="italic">genooten</hi> in dat drievoudig ambt en al degenen, die als aangenomen kinderen Gods en als ledematen van Christus hun aandeel ‘ontvangen van zijne volheid’ (Joan. I 16).</div>
 <div id="n641">De <hi type="italic">myrrhe</hi>, een soort van gomhars, werd droog, als reukwerk, of vloeibaar, als zalf gebruikt. Door <hi type="italic">aloë</hi> wordt hier waarschijnlijk de vloeibare balsem bedoeld, die van de <hi type="italic">storax officin.</hi> komt. De <hi type="italic">kassie</hi> is waarschijnlijk een aftreksel van de drooge schors van <hi type="italic">cassia cinnamomea</hi>, een soort van wilden kaneelboom. Hier wordt de geur der genaden, deugden en verdiensten bedoeld, die van de <hi type="italic">kleederen</hi>, d.i. de menschelijke natuur van den Messias, uitgaat en zich alom verspreidt.</div>
 <div id="n642">Die geur verspreidt zich ook uit de met elpenbeen versierde paleizen, van waar uit uwe bruiden zich tot uw genoegen vertoonen te midden der <hi type="italic">eer</hi>, die Gij geniet, of: in het eerekleed, dat zij van U ontvingen. Door die paleizen worden dan volgens sommigen de afzonderlijke Kerken bedoeld, welker geloovigen den Messias verheerlijken met hulp der genaden, die zij van Hem ontvingen. Naar de Septuagint zou de zin kunnen zijn: Uw kleederen geuren van reukwerk, uit elpenbeenen vaten (huisjes) uitgegoten, uit welke koningsdochters uw eerekleed tot uw geneugten welriekend gemaakt hebben. De grondtekst heeft: ‘Myrrhe en aloë en kassie zijn al uwe kleederen; uit elpenbeenen paleizen verheugt U snarenspel; koningsdochters zijn onder uwe dierbaren; aan uwe rechterhand staat de koningin in goud van Ophir’.</div>
 <div id="n643">Door de <hi type="italic">koningin</hi> wordt het bekeerde Israël bedoeld, daaronder inzonderheid, als de verhevenste dochter van Israël, de H. Maagd en de Apostelen, m.a.w. de aanvankelijke Kerk. Het <hi type="italic">goud</hi> en de <hi type="italic">veelkleurigheid</hi> van haar gewaad duiden hare veelsoortige voorrechten, deugden enz. aan. De lofspraak op de koningin wordt nu onderbroken door een aansporing en voorspelling, welke de Psalmist in v. 11-13 tot haar richt: hij zet haar aan om alles ten offer te brengen aan hare liefde tot den Koning, die zulks (v. 12) des te meer verdient, daar Hij de God is, dien men dient te aanbidden.</div>
 <div id="n644">Deze belofte is hier tusschen de opwekking en de beweegreden daarvan <hi type="italic">(want Hij</hi> enz.) ingeschoven. De <hi type="italic">schoonheid</hi> der bruid is inwendig, zooals blijkt uit v. 11, en bestaat in hare liefde, offervaardigheid enz.</div>
 <div id="n645">Hebr.: ‘want Hij is uw Heer; aanbid Hem’.</div>
 <div id="n646">De zin is: Gij zult macht hebben in het rijk der genade; de <hi type="italic">dochters van Tyrus</hi>, d.i. de heidenen, en <hi type="italic">de rijken van het volk</hi>, d.i. der Joden (of der Tyriërs), die zich tot den Messias bekeeren, zullen uwe gunsten deelachtig willen worden.</div>
 <div id="n647">De zin is: gelijk zulks de Oostersche vrouwen plegen te doen, ontvouwt de koningin gansch hare schoonheid en pracht binnen de muren van het paleis, waar zij als bruid staat, ommanteld enz. De Kerk is schoon, ook voor hen, die zich buiten haar bevinden; maar de glans van het bovennatuurlijk leven der genade, dat zij bezit en mededeelt, wordt ten volle slechts door hare kinderen aanschouwd.</div>
 <div id="n648">Tot bij U, o Koning. De <hi type="italic">maagden achter haar</hi> zijn dezelfde als <hi type="italic">haar gezellinnen</hi>, m.a.w. de geloovigen der afzonderlijken Kerken. Het Hebr. luidt: ‘in gestikte kleederen wordt zij tot den Koning geleid; maagden achter haar’ enz.</div>
 <div id="n649">Uit den grondtekst blijkt, dat hier het woord gericht wordt tot den Bruidegom; bij de bruiloft wordt Hem een talrijke nakomelingschap toegewenscht. Vgl. Gen. XXIV 60. De zin is: uwe vaderen (Abraham, David enz.) waren roemrijke vorsten van het Joodsche volk; doch door uwe Kerk zult Gij niet slechts uit het volk der Joden, maar uit alle volkeren geestelijke zonen hebben, die als even zoovele vorsten zullen zijn.</div>
 <div id="n650">Zie Psalm IV noot 1 en XLI noot 3.</div>
 <div id="n651">Volgens de HH. Vaders: Over de geheimen van de menschwording of van de bestiering der Kerk door God. Naar het Hebr.: Voor meisjesstemmen (kinderstemmen). Vgl. Psalm IX noot 2.</div>
 <div id="n652"><hi type="italic">Bovenmate</hi> kan, vooral naar den grondtekst, ook bij <hi type="italic">helper</hi> behooren.</div>
 <div id="n653">Zelfs in de grootste gevaren. Deze worden door den Psalmist voorgesteld onder het beeld van eene aardbeving en eenen zeestorm. De aardbeving duidt waarschijnlijk hier den ondergang van staten en volken aan; de hooge zee, die de kusten beukt, de vijandelijke legers, die het land bestoken.</div>
 <div id="n654">Hebr.: als <hi type="italic">hare wateren</hi> enz.; d.i. toch vreezen wij niet. De Septuagint heeft in v. 3 ‘zeeën’; vandaar het meervoud ‘eorum’. Sommigen verbinden v. 4 en 5; de zin is dan: de zee stond hol en zij beukte de bergen; maar het onstuimig aanrollende water bracht vreugde aan de stad Gods.</div>
 <div id="n655">Naar de Septuagint schijnt de zin hier te zijn: als een stroom kwam het vijandelijk leger aanstorten; maar juist dat verstrekte aan Jerusalem tot blijdschap: wonderbaar toch werd de stad, Gods heilige woonplaats, door Hem tegen ontheiliging gevrijwaard. Hebr.: ‘Een stroom: zijne beken verblijden de Gods-stad, het heiligdom der woning van den Allerhoogste’; d.i. terwijl elders alles vernield; wordt, is God voor Jerusalem als een weldadige stroom. Zijne zegeningen verspreiden zich als bij beken door de stad; immers deze is zijne woonplaats; Hij vertoeft er om ze als zijne woning te heiligen en onaantastbaar te maken.</div>
 <div id="n656">Spoedig. Vgl. IV Reg. XIX 35.</div>
 <div id="n657">Staatkundige (door de Assyriërs veroorzaakte?) gebeurtenissen verspreidden alom <hi type="italic">ontzetting;</hi> heidensche rijken gingen ten gronde; ook Israël was zijnen ondergang nabij: daar liet God zijne <hi type="italic">stem,</hi> d.i. zijnen donder, hooren, m.a.w. Hij liet zijn strafgericht (tegen Sennacherib?) ten schrik voor geheel <hi type="italic">de aarde</hi> verkondigen en uitvoeren.</div>
 <div id="n658">Deze uitnoodiging is gericht tot Joden en heidenen.</div>
 <div id="n659">Hij schenkt vrede aan de geheele aarde; of wel: aan geheel het Heilig Land. Deze gedachte wordt nog eens bevestigd door hetgeen volgt. Voor <hi type="italic">boog</hi> en <hi type="italic">wapenen</hi> heeft het Hebr. ‘lans’ en ‘legerwagens’.</div>
 <div id="n660">Eene aanmaning tot de heidenen gericht, om af te laten van den strijd tegen God en de zijnen; vervolgens een voorspelling van een algemeen Godsrijk of van de uitoefening en verheerlijking der goddelijke almacht <hi type="italic">bij de volken</hi> der <hi type="italic">aarde,</hi> of misschien: bij de heidenen en in Palestina. <br/>- De HH. Vaders, o.a. Basilius, Chrysostomus, Augustinus, vinden in dezen Psalm geheimzinnig den strijd voorspeld, dien de Kerk, vooral bij haren aanvang, zou te doorstaan hebben, maar in welken zij ook zou zegepralen. Zij is de <hi type="italic">stad Gods</hi> (v. 5), die verheugd wordt door den stroom der evangelie-verkondiging (Aug., Athan.) en der genaden (Chrys.), die haar toevloeien; met haar is God tot aan het einde der tijden.</div>
 <div id="n661">Zie Psalm IV noot 1 en XLI noot 3.</div>
 <div id="n662">De reden dezer aansporing is, dat God zich (v. 3) als Opperheer getoond heeft, toen Hij (v. 4) aan Israël de overwinning schonk en het zoo (v. 5) in het bezit van zijn erfdeel bevestigde. De zanger roept <hi type="italic">al</hi> de <hi type="italic">volkeren</hi> op, omdat God door de wonderbare redding van zijn volk de redding van alle volkeren voorbereidt. De zegepraal, thans door Israël behaald, is een voorafbeelding en voorbereiding der zegepraal van den Messias, den Verlosser van alle volken, die Hem (v. 10) met Abraham's zonen als zoodanig zullen toejuichen en huldigen.</div>
 <div id="n663">Het beloofde land was Gods bijzonder rijk en <hi type="italic">erfdeel,</hi> het van Hem <hi type="italic">beminde sieraad</hi> of kleinood, door Hem eertijds voor de kinderen van Jacob uitgekozen en hun door de laatste overwinningen als opnieuw geschonken.</div>
 <div id="n664">God ging in zegepraal met de Ark op naar de heilige stede te Jerusalem; of wel: God, die uit den hooge nederdaalde om ons te helpen, keerde na de overwinning zegepralend daarheen terug.</div>
 <div id="n665">Zingt en speelt, niet met heidensche uitzinnigheid, maar met verstand en hart, ter eere Gods, tot onderricht en opwekking der toehoorders.</div>
 <div id="n666">Boven de Ark; of wel: in den hemel.</div>
 <div id="n667">De profeet ziet zijn verlangen van v. 2 vervuld: de bekeerde heidensche <hi type="italic">vorsten</hi> vergaderen om zich (met Israël) aan <hi type="italic">Abraham's God</hi> aan te sluiten; want ook aan die <hi type="italic">goden</hi>, d.i. machtigen, <hi type="italic">der aarde</hi> zal de eer te beurt vallen, verheven te worden tot het deelgenootschap aan het Godsrijk. De grondtekst heeft hier: ‘De vorsten der volken verzamelen zich, een volk van Abraham's God; want van God zijn de schilden (d.i. de vorsten) der aarde; verheven is Hij zeer hoog.’ Sommigen meenen, dat door de ‘vorsten’ en ‘de schilden’ niet de heidenen, maar de hoofden der Israëlietische stammen aangeduid worden. <br/>- De HH. Vaders en niet minder de oude rabbijnen zagen, zoo niet in den letterlijken, dan toch in den typischen zin van dezen Psalm eene voorspelling over den Messias. Deze zal zich doen kennen als Heer en Koning (v. 3); Hij zal alle volkeren der aarde onderwerpen aan zijne Kerk (v. 4), die Hij als zijn erfdeel bemint (v. 5); dan stijgt Hij ten hemel, verheerlijkt door engelen en menschen (v. 6-8), om vervolgens door de bekeering der heidenen (v. 9-10) zijn Rijk uit te breiden over de geheele aarde.</div>
 <div id="n668">Zie Psalm IV noot 1 en XLI noot 3.</div>
 <div id="n669">Dit opschrift ontbreekt in den grondtekst; het doelt op een liturgisch gebruik van den Psalm in de Grieksche synagogen op den tweeden dag der Mosaïsche week.</div>
 <div id="n670">De door God geredde <hi type="italic">stad</hi> Jerusalem en de Hem toegeheiligde <hi type="italic">berg</hi> zijn heerlijke, blijvende gedenkteekenen van zijne almacht; door die redding is de stad (v. 3) als opnieuw gegrondvest en dat is een reden van jubel voor geheel het land, ja (in hoogeren zin) voor <hi type="italic">geheel de aarde.</hi></div>
 <div id="n671">De twee voornaamste deelen van Jerusalem, nl. <hi type="italic">de berg Sion</hi> en <hi type="italic">de noordzijde</hi>, d.i. de noordwaarts gelegen berg Moria, waarop de tempel gebouwd was, zijn als opnieuw gegrondvest en maken voortaan de onwrikbare stad uit <hi type="italic">des grooten Konings</hi>, nl. van het rijk van Juda. Bedoeld wordt daarmede God zelf. Vgl. Matth. V 35.</div>
 <div id="n672">De bewoners der ongerept gebleven <hi type="italic">huizen</hi> van Jerusalem leeren erkennen, dat God het is, die de stad <hi type="italic">beschut</hi> heeft.</div>
 <div id="n673">Hier worden wellicht de vorsten bedoeld, die gezamenlijk tegen Josaphat tot op eenigen afstand der stad waren opgerukt, maar aldaar door Gods toedoen vernietigd werden (vgl. II Par. XX 22 volg.), of wel de aan Sennacherib onderhoorige vorsten (vgl. IV Reg. XIX). De grondtekst heeft: ‘Want zie, de koningen verzamelden zich, en zij verdwenen altegader’.</div>
 <div id="n674">Niet zoodra aanschouwden zij de stad, of Israël's leger (Gods zichtbare tusschenkomst) joeg hun angst en ontzetting aan.</div>
 <div id="n675">Zij vloden en werden door God te pletter geslagen, als <hi type="italic">Tharsis-schepen</hi> door den <hi type="italic">stormwind.</hi> Tharsis of Tartessus was een stapelplaats van den Phenicischen handel in Spanje; alleen stevig gebouwde schepen konden daarheen stevenen; daarom golden de <hi type="italic">Tharsis-schepen</hi> als zinnebeelden van sterkte en pracht. Mogelijk wordt hier gezinspeeld op den storm vermeld III Reg. XXII 49 en II Par. XX 36, 37.</div>
 <div id="n676">Wij zagen de door God ten bate der voorvaderen gewrochte wonderen (bij de Roode Zee enz.) te Jerusalem herhaald; wel een bewijs, dat God de stad ook in de toekomst zal beschutten.</div>
 <div id="n677">Naar den grondtekst en de Septuagint kan de zin ook zijn: wij verbeiden, vragen, overwegen of prijzen uwe goedertierheid.</div>
 <div id="n678">Overeenkomstig uwen <hi type="italic">naam</hi>, d.i. de openbaring van uw goddelijk wezen in zijne wonderkracht, goedertierenheid enz., zult Gij alom verheerlijkt worden; want uwe <hi type="italic">rechterhand,</hi> d.i. uwe machtige hulp, heeft ons overvloed van recht verschaft, en dat (v. 12) mag wel een reden van jubel zijn voor Jerusalem en de andere <hi type="italic">dochters</hi>, d.i. steden, van Juda.</div>
 <div id="n679">Zoolang het gevaar dreigde, had het volk zich van angst binnen de muren verscholen gehouden. Thans wordt het door den dichter uitgenoodigd om <hi type="italic">Sion</hi>, d.i. de stad, van den buitenkant te bezichtigen, hare <hi type="italic">torens</hi> (v. 14), verschansingen en huizen in oogenschouw te nemen, ten einde van hunne ongereptheid verslag te doen aan de nakomelingschap en er op te wijzen (v. 15), hoe God zijn volk beschermd heeft en beschermen zal.</div>
 <div id="n680">Verhaalt met lof en jubel op (binnen) zijne torens, wat wonderen daarbij gebeurd zijn. Of wel: houdt eenen omgang om de stad en over hare muren, terwijl gij bezingt wat daar geschied is. De grondtekst heeft: ‘telt hare torens’.</div>
 <div id="n681">Vestigt uwe aandacht op hare verschansingen, d.i. onderzoekt ze nauwkeurig, en van de hoogte der torens (of: op uwen weg door de straten) beschouwt ieder huis afzonderlijk. <br/>- Jerusalem was volgens de HH. Vaders een voorafbeelding der Kerk van Christus; daarom zien velen van hen in dezen Psalm een loflied op zijne zegepraal over afgoderij en dwaling en op hare schoonheid en onwrikbaarheid. De Kerk verkondigt dan ook Christus' roem tot aan de uiteinden des aardrijks en zij zal, steeds door Hem bestierd, ongerept blijven en onvergankelijk zijn.</div>
 <div id="n682">Zie Psalm IV noot 1 en XLI noot 3.</div>
 <div id="n683">De leer, die hij gaat geven, is eene leer voor allen; de rijken moeten zich door hunne schatten niet laten verblinden; de armen moeten niet dwaselijk naar rijkdommen trachten. Sommigen meenen, dat door <hi type="italic">kinderen der aarde</hi> de geringen, door <hi type="italic">zonen der menschen</hi> de rijken bedoeld worden.</div>
 <div id="n684">Ik ga u eenen levensregel vol <hi type="italic">wijsheid</hi> en <hi type="italic">beleid,</hi> een vrucht van mijne overwegingen, mededeelen.</div>
 <div id="n685">Ik leen het oor aan een <hi type="italic">leerdicht,</hi> dat God mij ingeeft omtrent het duistere vraagstuk der verhouding van rijken en armen en deel u mijne stelling of leer daarover mede in dit lied.</div>
 <div id="n686">Het zinverband schijnt te zijn: vreezen zal ik niet <hi type="italic">te kwaden dage,</hi> als zij mij omsingelen, die mij boosaardig op de hielen zitten (mij verraderlijk van achteren aanvallen), al verlaten zij zich (v. 7) ook al op hun macht en rijkdom; want (v. 8) niemand en niets kan hen een oogenblik tegen den dood vrijwaren.</div>
 <div id="n687">De Vulgaat is hier duister. Plaatst men hier geen vraagteeken, dan dient de ontkenning bij ‘redimet’ herhaald te worden; de zin is dus: geen <hi type="italic">broeder</hi>, hoeveel minder een ander <hi type="italic">mensch</hi>, zal den booze van den dood <hi type="italic">kunnen vrijkoopen</hi>; niemand zal aan God eenen zoen- en losprijs (v. 9) voor zijne <hi type="italic">ziel,</hi> d.i. zijn leven, kunnen betalen.</div>
 <div id="n688">De grondtekst heeft: ‘en eeuwig zal hij ontbreken (om te bewerken), dat (v. 10) iemand gedurig leve en (v. 11) den ondergang niet zie. Want hij zal zien: de wijzen sterven te gader’ enz.</div>
 <div id="n689"><hi type="italic">Tot het einde</hi> der tijden, eeuwig.</div>
 <div id="n690">De meesten vatten dit wegens den samenhang vragend op; de zin is dan: als hij <hi type="italic">wijzen</hi>, d.i. vromen, <hi type="italic">ziet sterven</hi>, zou hij dan kunnen hopen, dat hij aan den dood ontsnapt? O neen, <hi type="italic">gelijkelijk</hi> d.i. evenals de vromen, sterven de zondaars. De H. Augustinus en anderen leggen dit uit: de dwaze rijke ziet wijzen sterven en toch ziet hij niet in, dat hij zelf zijnen ondergang te gemoet gaat.</div>
 <div id="n691">Er blijft hun niets dan het graf, dat voor altoos hun woonplaats en tent is; en toch noemden zij pochend hunne goederen naar hunnen naam, alsof zij ze eeuwig zouden bezitten. De zin van het slot kan echter ook zijn: thans noemt men nog hunne goederen naar hunnen naam; ziedaar alles wat overblijft!</div>
 <div id="n692">Hij <hi type="italic">ziet niet in</hi>, dat alles vergankelijk is, en in zijne gehechtheid aan het aardsche handelt hij onzinnig gelijk een redeloos dier. Hebr.: ‘De mensch in zijn eere heeft geenen duur; hij wordt gelijk aan het redeloos vee, dat vergaat’.</div>
 <div id="n693">Die levenswijze, die zij volgen, brengt hen tot verderf, en alhoewel zij (vgl. v. 11) dat moeten inzien, <hi type="italic">scheppen zij behagen</hi> in dwaze leuzen over het genot der rijkdommen, waarmede zij zich gelukkig prijzen. Hebr.: ‘Deze hun weg is hunne dwaasheid, en die achter hen zijn, hebben behagen in hunnen mond’, d.i. waarschijnlijk: hunne nakomelingen en aanhangers keuren hunne woorden goed en volgen hunne raadgevingen.</div>
 <div id="n694">Weldra, terstond na den nacht dezes levens, ten dage des oordeels, zullen de gerechtigen boven hen als rechters en heerschers verheven zijn.</div>
 <div id="n695">Hun rijkdom (Hebr.: ‘hunne gestalte’), het hulpmiddel, waarop zij zich hier verlaten, zal te niet gaan, zoodat zij verre verwijderd van wat hier op aarde hunne heerlijkheid was, in de onderwereld dien toeverlaat zullen ontberen.</div>
 <div id="n696">Ten dage dat Hij mij redt. Klaarblijkelijk wordt hier het geluk der gerechtigen in het andere leven tegenover het ongeluk der zondaars gesteld.</div>
 <div id="n697">De zin is waarschijnlijk: hij moge in dit leven <hi type="italic">gelukkig genoemd</hi> worden en het mag in zijn oog prijzenswaardig zijn, <hi type="italic">als gij hem weldoet;</hi> maar (v. 20) na dit leven is het uit met zijn geluk. Het Hebr. beteekent veeleer: al prijst hij zich gelukkig (zeggende): men looft u, omdat gij u goed doet, toch (v. 20) zal hij sterven enz. Vgl. Deut. XXIX 19; Luc. XII 19.</div>
 <div id="n698">De boozen worden hier als een enkel geslacht beschouwd; sterft er een, dan deelt hij het lot zijner voorvaderen in het kwaad en moet hij eeuwig met hen <hi type="italic">het licht,</hi> d.i. het geluk, derven. <br/>- Vele HH. Vaders zien in v. 8 als eenig redmiddel voor den zondaar zijne verlossing door eenen Godmensch voorgesteld; in v. 16 wordt volgens hen voorspeld, dat Christus de zielen der gestorven aartsvaders uit het doodenrijk zal redden en met zich ten hemel opnemen. Aldus de HH. Ambrosius, Augustinus, Basilius enz.</div>
 <div id="n699">Asaph was een ziener, dichter en koormeester ten tijde van David (I Par. XV 17, 19; XVI 5; II Par. XXIX 30). Hem of zijnen nakomelingen worden in de opschriften ook nog Ps. LXXII-LXXXII toegeschreven.</div>
 <div id="n700">De hoogste, eenige God. In het Hebr. staan hier drie namen: El, Elohim, Jehova, ter aanduiding van Gods macht, majesteit en wezen. De Psalmdichter laat Hem hier de vierschaar spannen; Hij roept (v. 1 en 4) het aardrijk, van Oost tot West, en den hemel op om getuige te zijn van zijn gericht over Israël; vervolgens (v. 5) ontvangen zijne gerechtsdienaren bevel, de schuldigen te dagvaarden, en terstond (v. 6) verkondigen de hemelen, dat Hij als rechter gaat zetelen en vonnissen.</div>
 <div id="n701">De zin der Vulgaat is blijkens de Septuagint: ‘Van Sion uit verschijnt God, in zijne heerlijkheid’. Het Hebr. luidt: ‘Uit Sion, de volkomenheid in schoonheid (d.i. uit het volkomen schoone Sion), straalt God te voorschijn’. De Heer, die als God van Israël op Sion woont, komt thans zijne Wet verklaren onder dezelfde ontzagwekkende verschijnselen (v. 3) als weleer op Sinaï, waar Hij eens die Wet gaf.</div>
 <div id="n702">Wel verre van verder te <hi type="italic">zwijgen</hi> (zie v. 21), doet Hij, <hi type="italic">onze God</hi>, d.i. de God des Verbonds, woorden van bestraffing (volgens anderen: zijnen donder) hooren, onder <hi type="italic">vuur,</hi> d.i. bliksems, en stormwind, als op Sinaï.</div>
 <div id="n703">Als rechter en leeraar; hemel en aarde dienen tot getuigen.</div>
 <div id="n704">Deze aanmaning wordt door den dichter (naar het Hebr. door God) gericht tot de gerechtsdienaars des hemels; dezen (de engelen) maken (v. 6) bekend, dat God als rechter gaat zitting nemen. De <hi type="italic">toegewijden</hi> zijn, als Gods volk, de Israëlieten (Vel. Deut. XIV 2). Het <hi type="italic">verbond</hi> tussenen hen en God was in dier voege gesloten en geordend, dat de door hen opgedragen offers van hunnen kant daarvan de grondslag en de bevestiging waren. De misvatting der hier opgeroepen Israëlieten bestond daarin, dat zij de verordeningen der Wet tot bloot uiterlijke offers beperkten en zich niet bekreunden om den geest der offervaardigheid.</div>
 <div id="n705">De engelen des hemels prijzen Gods gerechtigheid, en verkondigen het, dat Hij als rechter gaat zitting nemen. Hetgeen nu volgt is Gods uitspraak.</div>
 <div id="n706">Aldus luidde ook de aanhef bij de verkondiging der Wet op Sinaï (Exod. XX 2). God drukt er op, dat Hij God, en wel de God van Israël is, om aan te geven, met hoeveel recht Hij aan het volk, dat Hij het zijne noemt, kan <hi type="italic">betuigen</hi>, d.i. plechtig verklaren, hoe het aan het gesloten verbond te kort gebleven is.</div>
 <div id="n707">Het zinverband is: Ik beschuldig u niet van het verzuimen der uiterlijke offers: Ik zie die immers; maar zij hebben, daar het u aan innerlijke offervaardigheid ontbreekt (vgl. v. 14), voor Mij geen waarde; daarom (v. 9) aanvaard Ik ze van u niet; overigens (v. 10-12) offert gij Mij daardoor slechts op, wat Mij reeds toebehoort; Ik (v. 13) vorder offers, niet alsof Ik die noodig had, maar (v. 14) ten bewijze van uw verlangen om Mij te loven, en van uwe onderwerping en toewijding.</div>
 <div id="n708">Wel van hen, die ze behoorlijk offeren (vgl. v. 14, 15); maar <hi type="italic">uit uw huis</hi>, d.i. uit uwen stal, en uwe <hi type="italic">kudden</hi> niet, omdat u de innerlijke gesteldheid ontbreekt.</div>
 <div id="n709">Al wat op de bergen graast, lastdieren en runderen. Hebr.: ‘het vee op de bergen der duizend’, d.i. dat bij duizenden weidt op de bergen.</div>
 <div id="n710">Door <hi type="italic">pracht der velden</hi> worden de veldvruchten bedoeld, of, naar het Hebr. (‘en wat zich op het veld beweegt’) de dieren; zij zijn <hi type="italic">voor</hi> God; Hij ziet en <hi type="italic">kent</hi> ze als zijn eigendom.</div>
 <div id="n711">Om een spijsoffer van u te verlangen.</div>
 <div id="n712"><hi type="italic">Offergaaf van lof</hi> staat hier niet als een offer van gebed in tegenstelling van brand-, zoen- of schuldoffers, maar tegenover de bloot uiterlijke offergaven, die geene betuiging van innerlijke toewijding zijn en dus ook niet tot <hi type="italic">lof</hi> van God verstrekken. Dat uiterlijke offers als bewijs der innerlijke toewijding niet uitgesloten worden, blijkt uit het tweede deel van dit vers; immers daar is geen sprake van eene nieuwe soort van geloften, maar van die, welke de Israëlieten overeenkomstig de Wet en hunne gebruiken deden en vervulden; daartoe behoorden bij uitstek de slacht- en brandoffers.</div>
 <div id="n713">Vervul die geloften niet alleen uiterlijk, maar ook met innerlijke toewijding aan God. Sommigen vertalen: ‘slacht Gode ter eer een offer van lof: zoo zult gij inderdaad uwe geloften vervullen’.</div>
 <div id="n714">Als gij dat (v. 14) doet, dan roep Mij gerust aan, en in mijne hulp zult gij reden vinden om mij te <hi type="italic">verheerlijken.</hi></div>
 <div id="n715">Tegenover de gezindheid der ware offeraars (v. 14) wordt hier die der <hi type="italic">zondaars</hi>, d.i. der slechte offeraars, geplaatst, wier offers door God niet worden aanvaard (v. 9); dezen hebben wel is waar den mond vol van Gods gerechtigheden, d.i. van zijne wetten en zijn verbond; maar metterdaad toonen zij door hunne zonden (v. 18-20), dat zij de Wet haten; en dan (v. 21) wanen zij nog, dat God daarbij onverschillig blijft!</div>
 <div id="n716">Door uwe zondige daden bewijst gij, dat gij eenen afkeer van de zedenwetten hebt, en wijst gij met verachting mijne geboden van de hand.</div>
 <div id="n717">Gij waart steeds de medeplichtige van dieven en overspelers.</div>
 <div id="n718">Zij knoopte valstrikken, d.i. voerde gesprekken vol boosaardigheid en sluw gesponnen arglist.</div>
 <div id="n719">Niet in het voorbijgaan en uit overijling, maar <hi type="italic">zittend</hi>, d.i. met overleg, gemeenschappelijk met anderen, voortdurend (misschien ook: bij de terechtzitting) hebt gij het u bekende achtste gebod door kwaadspreken en lasteren overtreden, zelfs ten opzichte dergenen, die u het naast bestonden.</div>
 <div id="n720">Gij zocht hem door uwe woorden vol arglist of laster ten val te brengen.</div>
 <div id="n721"><hi type="italic">Ik zweeg</hi>, d.i. strafte u niet oogenblikkelijk, en daarom meendet gij goddeloos genoeg, dat Mij, evenals u, het kwaad onverschillig is; maar Ik zal u door straffen laten gevoelen, van welke misdaden Ik u beticht, en u mijne ontevredenheid (of uwe zonden) voor oogen stellen.</div>
 <div id="n722">Het opdragen van zulk een offer, gepaard met innerlijke toewijding aan God en zijne geboden, eert God, en wie dien weg bewandelt, zal door Hem gelukkig gemaakt worden. <br/>- Verscheidene HH. Vaders meenen, dat in dezen Psalm sprake is van de eerste en tweede komst van Christus. Sommigen zien in den aanhef een voorspelling van zijne komst ten oordeel, en in het overige een geheimvolle voorzegging van datgene, waarmede de verkondiging van het Evangelie zal gepaard gaan, n.l. de afschaffing van de offers der oude Wet, de instelling van een nieuw offer en de reiniging der harten, als een vereischte om op eene waardige wijze aan die offerande te kunnen deelnemen. Aldus o.a. Theodoretus en de HH. Cyprianus, Athanasius, Augustinus.</div>
 <div id="n723">Zie Ps. IV noot 1. Deze Psalm is eene omschrijving van David's ‘peccavi’ na de berisping, die hem de profeet Nathan gaf over zijn echtbreuk met Bethsabee enz. Wel had hij van den profeet de verzekering ontvangen, dat zijne zonde vergeven was; maar hij verlangt daarenboven de volle vergiffenis, ook ten aanzien van de gevolgen der zonde te verwerven, de werking der genade ten volle te ondervinden en Gods heiligen geest voor altoos te bewaren.</div>
 <div id="n724">Als beweegredenen tot erbarming geeft hij op: Gods barmhartigheid (v. 3), zijne schuldbekentenis, het bewustzijn van de grootte zijner misdaad (v. 5-6) en van zijne menschelijke zwakheid (v. 7), benevens (v. 8) Gods liefde tot de waarheid.</div>
 <div id="n725">Vergeef mij, overeenkomstig de vroeger door U gegeven bewijzen van barmhartigheid, mijne zonde zoo, dat er niets van overblijft.</div>
 <div id="n726">Blijf mij uwe genade steeds overvloediger schenken, opdat mijne ziel gereinigd worde van al wat U mishaagt. Vgl. noot 1. Enkelen meenen, dat ‘amplius’ hier alleen ‘ter dege’ beteekent.</div>
 <div id="n727">Het gruwelstuk door mij begaan zweeft steeds voor mijne oogen; of wel: getuigt steeds tegen mij en roept om straf.</div>
 <div id="n728">Toen David voor het eerst zijn misdaad inzag, antwoordde hij aan Nathan: ‘Ik heb gezondigd tegen den Heer’. Ook thans wederom treedt de beleediging Gode aangedaan levendig voor zijne oogen; het onrecht tegen Urias gepleegd, hoe zwaar en ergerlijk ook, zinkt als het ware in het niet bij het onrecht, dat hij God heeft aangedaan.</div>
 <div id="n729">Dit <hi type="italic">opdat</hi> kan verbonden worden met <hi type="italic">wasch mij</hi> (v. 4), of met <hi type="italic">ik erken</hi> (v. 5), of met <hi type="italic">ik heb gezondigd</hi> (v. 6). Het zinverband kan dus hier zijn: Neem (v. 4) mijne zonde weg met al hare gevolgen - want zie (v. 5), ik erken, dat het een gruweldaad is, die ik (v. 6 <hi type="italic">a</hi>) tegen U beging - neem ze weg en <hi type="italic">reinig mij</hi>, <hi type="italic">opdat</hi> (v. 6 <hi type="italic">b</hi>) aan allen blijke, dat Gij uwe <hi type="italic">woorden</hi>, d.i. de beloften, vervult, die Gij mij gedaan hebt over de bestendigheid van mijnen troon, of den zondaar over de vergeving, volgende op berouw en bekentenis. Vgl. Rom. III 4. - Of wel: openlijk <hi type="italic">erken ik</hi> mijne zonde, <hi type="italic">opdat</hi> de <hi type="italic">woorden</hi> van bestraffing, die Gij door Nathan tot mij gesproken hebt, aan allen rechtmatig voorkomen. - Of wel: Gij hebt toegelaten, dat ik juist dat gruwelijk <hi type="italic">kwaad gedaan heb, opdat</hi> uwe getrouwheid in het vervullen uwer <hi type="italic">woorden,</hi> of wel uwe rechtvaardigheid in het straffen zonder aanzien van persoon des te meer aan den dag kome.</div>
 <div id="n730">Opdat Gij het <hi type="italic">wint,</hi> indien er zijn, die U voor de vierschaar van hunne beoordeeling roepen, nl. hetzij over de vervulling uwer beloften, hetzij over de mij door U opgelegde straf.</div>
 <div id="n731">De grondtekst heeft hier <hi type="italic">boosheid</hi> en <hi type="italic">zonde</hi> in het enkelvoud, en ‘geschapen’ in plaats van <hi type="italic">ontvangen.</hi> Naar de leer der HH. Vaders spreekt David hier van de erfzonde. De <hi type="italic">boosheden</hi> en <hi type="italic">zonden</hi> zijn niet die zijner ouders, want hun huwelijk was wettig. Hij geeft dus hier de erfzonde, met haren nasleep van menschelijke zwakheden, als reden op om God tot ontferming te bewegen.</div>
 <div id="n732">Andere reden tot vergiffenis. De <hi type="italic">waarheid</hi> is hier wellicht datgene, wat met Gods wezen, dus ook met zijne gerechtigheid en heiligheid overeenstemt. Die overeenstemming bemint Hij, en daarom verlangt en tracht Hij den mensch door zijne genade daartoe te brengen. Dat geeft dus den zondaar hoop op vergiffenis. Een bewijs van dat verlangen vindt David daarin, dat God hem de <hi type="italic">geheimen</hi> zijner wijsheid (misschien die, welke betrekking hebben op de vergiffenis der zonden) ontsluierd heeft. <br/>Door <hi type="italic">waarheid</hi> kan echter hier gelijk elders Gods getrouwheid aangeduid worden; de zin is dan: ik reken op een volledige kwijtschelding; Gij immers bemint de getrouwheid en zult die dus beoefenen in de vervulling van hetgeen Gij mij <hi type="italic">geopenbaard</hi> hebt nopens de bestendigheid van mijnen troon, of nopens de vergiffenis der zonden. - De grondtekst heeft: ‘Zie, waarheid hebt Gij lief in de nieren (d.i. in het binnenste van den mensch); en in het verborgene (d.i. in mijn gemoed) doe mij wijsheid kennen’. De <hi type="italic">waarheid</hi> is dan veeleer de kennis van Gods wezen en wil (mogelijk ook: de oprechtheid der schuldbekentenis); de <hi type="italic">wijsheid</hi> is de wetenschap der middelen om tot die <hi type="italic">waarheid</hi> te komen.</div>
 <div id="n733">Het hysopkruid, meestal in het bloed der offerdieren gedoopt, werd gebruikt ter besprenkeling dergenen, die naar de Wet moesten gereinigd worden, vooral der genezen melaatschen (vgl. Levit. XIV et Num. XIX). Hier wordt figuurlijk de mededeeling der genade bedoeld; deze (v. 9) reinigt de ziel, geeft haar vreugde (v. 10), neemt de zonde geheel weg in Gods oog (v. 11), hernieuwt den inensch innerlijk (v. 12) en wekt hem op tot vertrouwen, volharding en goede werken (v. 13-15).</div>
 <div id="n734">Laat mij woorden (van vergiffenis) hooren, die mij met innige blijdschap vervullen. Voor <hi type="italic">vernederd</hi> heeft de grondtekst ‘vermorzeld’, d.i. mijn door de zonde (als door melaatschheid) ontzenuwd wezen, of: mijn door de wroeging afgemarteld hart.</div>
 <div id="n735">Zorg, dat Gij ze niet meer ziet, en daarom <hi type="italic">delg</hi> ze geheel en al <hi type="italic">uit.</hi></div>
 <div id="n736">Er kan dus geen spraak zijn van een bedekken der zonden, als zou de gerechtvaardigde na de vergiffenis zijner zonden eigenlijk onrein van harte blijven, zooals door dwaalleeraars beweerd werd; bij de vergiffenis der zonden wordt niet alleen het <hi type="italic">hart</hi> gereinigd en tot een nieuw leven geschapen, maar ook de neigingen van 's menschen binnenste werden van eenen beteren <hi type="italic">geest</hi> bezield en ontvangen een hernieuwde richting (naar het Hebr.: ‘kracht’) ten goede.</div>
 <div id="n737">Ontneem mij niet den bijstand van uwen heiligen geest, opdat ik volharde. Of: laat mij niet tot straf, gelijk Saül, den geest Gods, mij bij mijne zalving (I Reg. XVI 13) geschonken, verliezen.</div>
 <div id="n738">De <hi type="italic">vreugde</hi>, die ik vroeger genoot over het bezit uwer genade en liefde, welke mijn heil zijn. <hi type="italic">De vorstelijke geest</hi>, waarmede hij hoopt <hi type="italic">bevestigd</hi> en gesterkt te worden, is een edel streven naar heerschappij over zijn eigen driften, een aandrang om steeds de voorste te zijn in het verrichten van goede werken en in het aansporen van anderen tot het goede (vgl. v. 15). Aldus naar het Gr. De grondtekst heeft: ‘met eenen gewilligen geest’, d.i. met eenen geest bereid tot het goede.</div>
 <div id="n739">De <hi type="italic">wegen</hi> der bekeering, of die van uwe wetten.</div>
 <div id="n740">De <hi type="italic">bloedschuld</hi>, waarmede ik in uw oog beladen ben wegens den moord van Urias en zijne wapenmakkers. God belooft vergiffenis en <hi type="italic">heil</hi> aan wie zijne zonde ootmoedig belijdt. Het vervullen van die belofte is een werk van Gods <hi type="italic">gerechtigheid;</hi> daarom dient dan ook deze bij die vergiffenis geprezen te worden. (Vgl. 1 Joan. I 9.)</div>
 <div id="n741">Geef mij door uwe vergiffenis aanleiding tot dank.</div>
 <div id="n742">Hier worden offers bedoeld zonder innerlijk berouw en offervaardigheid des harten (vgl. Ps. XLIX); zulke offers had David sedert zijne zonde ongetwijfeld wel gebracht; maar die behaagden niet aan God. Hebr.: ‘Gij verlangt geen offer (d.i. in bovenvermelden zin); ik zou het (anders) geven’.</div>
 <div id="n743">De geslachtofferde dieren waren het symbool der onderwerping van <hi type="italic">geest</hi> en <hi type="italic">hart;</hi> het waar, Gode aangenaam offer bestond dus in een ziel, diep overtuigd van hare nietigheid en van de boosheid der zonde en vol van berouw over de beleediging van Gods majesteit.</div>
 <div id="n744">Dit vers en het volgende schijnen wel ten tijde der Babylonische gevangenschap bij den Psalm gevoegd te zijn, alhoewel sommigen ze aan David toeschrijven. <br/>- De inhoud van dezen Psalm, waarin van de erfzonde en van David's misdrijf gesproken wordt, bracht het als vanzelf mede, dat verscheiden HH. Vaders het <hi type="italic">wasschen, besprenkelen, reinigen</hi> enz. in verbinding brachten met de uitwerkselen van het H. Doopsel en de andere HH. Sacramenten. Sommigen zien in den driemaal vermelden <hi type="italic">geest</hi> (v. 12-14) de H. Drievuldigheid, en in het <hi type="italic">heil</hi> (v. 14) den Zaligmaker aangeduid.</div>
 <div id="n745">Zie Ps. IV noot 1 en Ps. XXXI noot 1. De leer van dezen Psalm is, dat de vrome zich door boosaardigheid en laster niet moet laten schokken in zijn vertrouwen op God.</div>
 <div id="n746">Op zijne vlucht voor Saül had David ondersteuning genoten van den priester Achimelech. Doëg, daarvan getuige, verried zulks valschhartig aan Saül en richtte op diens bevel te Nobe een algemeen bloedbad aan; slechts Abiathar, zoon van Achimelech, ontkwam en vluchtte naar David, die ongetwijfeld toen door dezen vloekpsalm lucht gaf aan zijn verontwaardiging tegen Doëg, of, naar anderen meenen, tegen Saül. Vgl. I Reg. XXI, XXII.</div>
 <div id="n747">Waarschijnlijk had Doëg zich op zijn schelmstuk beroemd. Hebr.: ‘Wat beroemt gij u op boosheid, gij held? Gods goedheid duurt bestendig’.</div>
 <div id="n748">Gij zint op leugen en laster om daardoor aan anderen vlijmend wee te veroorzaken.</div>
 <div id="n749">In plaats van menschlievend alles ten goede uit te leggen, veroorzaakt gij kwaad en onrecht door uwe lastertaal; immers Achimelech, die onschuldig was, hebt gij (v. 6) door uwen laster in het verderf gestort.</div>
 <div id="n750">Enkelen vertalen: door eene sluwe tong. Naar de Septuagint: ‘gij houdt van een sluwe tong’.</div>
 <div id="n751">Gods strafgericht wordt hier onder verschillende beelden aangekondigd: God zal u (uw aanzien en macht) afbreken als een gebouw; Hij zal u verbannen uit uwe woonplaats en u met wortel en tak wegrukken uit dit leven, zoodat er van u geen nakroost zal overblijven.</div>
 <div id="n752">Bij dien ondergang zullen zij in heilige vreeze Gods <hi type="italic">lachen over hem</hi>, niet alsof zij behagen schepten in zijn ongeluk, maar omdat in zijne straf Gods rechtvaardigheid en almacht met grooteren luister aan den dag treedt.</div>
 <div id="n753">Zijn gansche macht steunde op ijdele, vergankelijke goederen en was dus slechts van korten duur; of wel: in zijne ijdelheid verbeeldde hij zich overmachtig te zijn. Hebr.: ‘die sterk was in zijne boosheid’, d.i. door laster en laagheid.</div>
 <div id="n754">De groene <hi type="italic">olijfboom</hi> wordt herhaaldelijk gebruikt als beeld van een leven vol van duurzaam geluk; dit geniet de zanger <hi type="italic">in het huis van God</hi> als diens gastvriend, m.a.w. in zijne gemeenschap met God.</div>
 <div id="n755">Ik zal U loven, omdat die bloei van mijn leven uw werk is, en met vertrouwen de openbaring van uwen naam, d.i. van uw wezen, uwe macht, uwe goedertierenheid enz. verbeiden, dewijl de goedheid aan dien naam, d.i. aan U, eigen is. Het <hi type="italic">prijzen</hi> en <hi type="italic">verbeiden</hi> geschiedt <hi type="italic">voor het aangezicht,</hi> d.i. openlijk, tot stichting der <hi type="italic">vromen.</hi><br/>- Verscheidene HH. Vaders meenen met Cassiodorus, dat door den booswicht in dezen Psalm de Antichrist, anderen, zooals de HH. Athanasius en Hilarius, dat daardoor de verrader Judas en de Joden, zijne medeplichtigen, geheimzinnig worden aangeduid.</div>
 <div id="n756">Vgl. Ps. IV noot 1. Het verschil tusschen Psalm XIII en LII bestaat daarin, dat in dezen Psalm het opschrift uitvoeriger is; telkens is <hi type="italic">Heer</hi> in <hi type="italic">God</hi> veranderd; v. 3 van Psalm XIII is verkort en v. 6 gewijzigd, waarschijnlijk om dezen Psalm meer toepasselijk te maken op een bijzondere gebeurtenis, misschien op de nederlaag der Ammonieten en Moabieten onder Josaphat (vgl. II Par. XX 22), of der Assyriërs onder Ezechias.</div>
 <div id="n757">Vgl. Ps. XXXI noot 1. Het ‘<hi type="italic">Maëleth</hi>’ schijnen zelfs de Zeventigen niet verstaan en daarom onvertaald gelaten te hebben. Men gist, dat het beteekent: ‘op de wijze van het lied Maëleth’, of: ‘met begeleiding van fluit- of van snarenspel’, of: ‘op klagenden toon’, of: ‘gebed in krankheid’.</div>
 <div id="n758">Die namelijk niet naar God vragen, maar enkel en alleen aan de menschen zoeken te behagen. Hebr.: ‘God verstrooit de beenderen uwer belegeraars; gij maaktet (ze) te schande, want God heeft ze verworpen’.</div>
 <div id="n759">Zie Ps. IV noot 1 en Ps. XXXI noot 1.</div>
 <div id="n760">Hebreeuwsche zegswijze voor: David schuilt bij ons. David deed zulks tweemaal; hier is waarschijnlijk sprake van zijn eerste verblijf aldaar. Vgl. I Reg. XXIII 19 en XXVI 1.</div>
 <div id="n761">De <hi type="italic">naam</hi> van God duidt hier evenals elders Gods wezen en eigenschappen aan; eene van deze, zijne <hi type="italic">kracht</hi> of almacht, wordt terstond vermeld; door deze moet God hem redden en tevens recht verschaffen; immers hij wordt onschuldig vervolgd.</div>
 <div id="n762">De Ziphieten, alhoewel zij van Juda afstamden evenals David (vgl. Jos. XV 24, 55), handelden te zijnen opzichte gelijk heidenen of <hi type="italic">vreemden</hi> zonder hart; tevens waren zij daardoor van God vervreemd geraakt, wiens zaak die van David was. De <hi type="italic">sterken</hi> zijn of de Ziphieten of waarschijnlijker Saül en zijn aanhang. <hi type="italic">Ziel</hi> staat hier evenals elders voor: leven.</div>
 <div id="n763">Ten minste zij handelden zoo, doordien zij David wilden uitleveren. Het is vooral de smaad, Gode door dat onrecht aangedaan, die den Psalmist ter harte gaat.</div>
 <div id="n764">David is zoo zeker van Gods hulp, dat hij die als reeds aanwezig voorstelt.</div>
 <div id="n765"><hi type="italic">De rampen</hi> zijn hier die, welke zijne vijanden over hem willen doen komen; de <hi type="italic">trouw</hi> die, welke God steeds toont in het vervullen zijner beloften; het geheel is een voorspelling onder den vorm van eenen wensch.</div>
 <div id="n766">Volgaarne zal ik bij de verplichte offers ook nog andere voegen uit dankbaarheid. Zie noot 3 en Ps. LI noot 11.</div>
 <div id="n767">Hij doet dit met rechtmatigen trots en met tevredenheid, omdat zijne vijanden, tevens Gods vijanden, vernederd zijn en hij van alle kwellingen bevrijd is. <br/>- De HH. Augustinus, Hilarius en Hiëronymus zien in dezen Psalm een aanduiding van de vervolgingen der Kerk of van het lijden des Heeren.</div>
 <div id="n768">Zie Ps. IV noot 1 en Ps. XXXI noot 1.</div>
 <div id="n769">Zelden verkeert David in somberder gemoedsstemming; als reden daarvan geeft hij op: het napeinzen over zijne rampen en gevaren, het razen zijner vijanden (wellicht bepaaldelijk dat van Semeï, vgl. II Reg. XVI 7) en den angst, dien de goddelooze oproerlingen hem aanjagen.</div>
 <div id="n770">Misschien bedoelt hij hier de openlijke onteering van David's bed door Absalom. Vgl. II Reg. XVI 21-23. De schande van die euveldaad viel op David neer en was voor hem eene bittere, door den grimmigen Achitophel uitgedachte kwelling.</div>
 <div id="n771">Ik zie geen uitkomst in de rampen, die mij overstelpen. Hebr.: ‘huivering bedekt mij’. Bij die gedachte aan zich zelven overvalt hem kleinmoedigheid, en daarom uit hij in den vorm eener vraag den wensch om snel als een schuchtere duif verre weg te kunnen vliegen naar de eenzaamheid, ten einde aldaar rust te genieten (v. 7 en 8) en door God (v. 9) gevrijwaard te worden tegen kleinhartigheid en tegen de hem bestormende rampen.</div>
 <div id="n772">Naar den grondtekst schijnt de dichter zich te willen spoeden naar eene schuilplaats tegen den fellen wind en den storm, nl. der ongelukken.</div>
 <div id="n773"><hi type="italic">Stort</hi> de muitelingen in de wateren van een nieuwen zondvloed of in eenen afgrond, zooals Gij het deedt met Core en zijnen aanhang (Num. XVI 32), en maak, gelijk weleer te Babel (Gen. XI 7-9), dat zij in hun beraadslagingen elkander niet meer verstaan (vgl. II Reg. XV 31-34), in tweespalt geraken en zoodoende ten gronde gaan; doe zulks, want onrecht en verzet tegen uw en mijn gezag heerschen alom in de stad (v. 10-12).</div>
 <div id="n774">Rondom de stad, op hare muren, in haren boezem, alom worden gruwelen gepleegd. Hebr.: ‘dag en nacht maken zij de ronde op hare muren, en boosheid en kwelling is in haren boezem’.</div>
 <div id="n775">Door <hi type="italic">woeker</hi> wordt hier afpersing, verdrukking, allerlei soort van onrechtvaardig bezit aangeduid.</div>
 <div id="n776">Namelijk als een soort van onvermijdelijk kwaad. Hij haalt hier een tweede reden aan om de muiters te vernielen, nl. hun verraad gepleegd tegen een weldoener en vriend; hier schijnt vooral Achitophel bedoeld te worden (zie II Reg. XV 31).</div>
 <div id="n777">Gij, met wien ik steeds in raad en daad overeenstemde, en die mij als <hi type="italic">gids</hi> en <hi type="italic">vertrouweling</hi> ter zijde stondt.</div>
 <div id="n778">Naar de Septuagint: ‘die te gelijk de spijzen zoet maaktet’, d.i. mij door uwen omgang het leven veraangenaamdet. (Vgl I Par. XXVII 33).</div>
 <div id="n779">Hebr. ‘met de schare’, d.i. ten aanschouwen van het gansche volk. In zijne verontwaardiging over zooveel trouweloosheid drukt de Psalmist te midden zijner klacht een verwensching uit. Vgl. Ps. V noot 8.</div>
 <div id="n780">Het <hi type="italic">levend nederzinken</hi> is zooveel als: in hunne volle levenskracht weggemaaid worden door den dood (tenzij men hierin een zinspeling zie op Num. XVI 30-33).</div>
 <div id="n781">De drie tijden van het liturgisch gebed worden hier vermeld om aan te duiden, dat hij den geheelen dag aan God zijn lijden en de boosheid zijner vijanden voorhoudt. Hebr.: ‘des avonds enz. zal ik klagen en zuchten’.</div>
 <div id="n782">Hij zal mij <hi type="italic">vrede</hi> schenken, door mij van mijne vervolgers te verlossen. <hi type="italic">Om mij heen</hi> wordt meestal hier opgevat in den zin van: ‘tegen mij’. Sommigen vertalen: want in grooten getale waren zij ook eertijds aan mijne zijde; en dat zal Hij ook nu wel wederom bewerken.</div>
 <div id="n783">Geen verandering ten goede; geen bekeering; volgens anderen: geen wederzijdsche trouw. Misschien ook, naar het Gr.: God zal hen vernederen, (d.i. straffen); want zij kunnen Hem niets ter uitwisseling (als losprijs) geven en zij hebben geen vreeze Gods; deze (v. 21) geeft een rechtmatige vergelding; zij nu schenden en onteeren Gods wet en daarom (v. 22) worden zij verslagen en verstrooid.</div>
 <div id="n784">Naar de Septuagint kan dit van de goddelijke vergelding verstaan worden. De grondtekst heeft intusschen: ‘hij (de verrader van v. 14-15) slaat zijn hand aan zijne vrienden, ontheiligt zijn verbond (van vriendschap); glad zijn de roomwoorden (zoete woorden) van zijn mond en krijg is zijn hart; zachter zijn zijne woorden dan olie, maar het zijn ontbloote’ (zwaarden.)</div>
 <div id="n785">De zin schijnt te zijn: zij worden door Gods toorn verslagen en verstrooid (of oneenig gemaakt, vgl. v 10), en Gods grammoedig hart is in die tuchtiging straffend tot hen genaderd. Naar den grondtekst wordt hier het <hi type="italic">hart</hi> van den vijand bedoeld, die (v. 22) met zoete, maar verraderlijke woorden tot David genaderd was.</div>
 <div id="n786">Eene opwekking, die de Psalmist tot zich zelven richt. Voor <hi type="italic">voeden</hi> heeft de Septuagint: doorvoeden, d.i. van alles ruimschoots voorzien.</div>
 <div id="n787">Zij dalen vroegtijdig ten grave. <br/>- Deze Psalm wordt niet zelden in geestelijken zin van David's tegenbeeld, Christus, verstaan, die door Judas, zijnen dischgenoot en vriend, verraden werd, evenals David door Achitophel.</div>
 <div id="n788">Aldus ook de Septuagint. De zin is wel: gebed voor het Israëlietische volk, dat in zijn ballingschap te Babylon van Jerusalem verwijderd is. Hebr.: ‘voor (op) de stomme duif in de verte’. Sommigen meenen, dat zoowel in de Vulgaat als in den grondtekst David bedoeld wordt, die zich als een weerlooze duif in ballingschap verre <hi type="italic">van het heiligdom</hi> bevond; anderen zien hierin het verbannen volk allegorisch aangeduid; anderen vertalen het: Psalm te zingen naar de wijze van: ‘De stomme duif’. Zie Ps. IV noot 1 en Ps. XV noot 1.</div>
 <div id="n789">Op zijne vlucht voor Saül had David de wijk genomen naar Geth in het land der Philistijnen, een van elders aangekomen volk (zie Amos IX 7), dat daarom hier <hi type="italic">vreemdelingen,</hi> of: van vreemden stam, genoemd wordt; door dezen herkend (zie I Reg. XXI 10-15), liep hij het grootste gevaar; waar schijnlijk riep hij in dien nood met dezen Psalm tot God om hulp.</div>
 <div id="n790">Hebr.: ‘hijgt naar mij’, d.i. als een wild dier naar mijn bloed. <hi type="italic">Mensch</hi> en <hi type="italic">tegenstander</hi> duiden hier de Philistijnen, wellicht ook Saül en zijn handlangers aan.</div>
 <div id="n791">Wat hier <hi type="italic">de hoogte van den dag</hi> beteekent, is niet zeer duidelijk; wellicht vreesde David gedurende den nacht, dat hij 's ochtends of bij klaarlichten dag herkend zou worden. Enkelen vertalen: ik vrees voor den hoogen dag van uw strafgericht. De Septuagint (naar den Cod. Vat.) en het Psalterium Romanum hebben: ‘mijne vijanden vertrappen mij den ganschen dag van de hoogte van den dag (d.i. wellicht: van den vroegen morgen af); want talrijk’ enz. Hebr.: ‘mijne vijanden hijgen (naar mij) den ganschen dag, want velen bestrijden mij in hoogmoed; ten dage dat ik vrees, vertrouw ik op U’.</div>
 <div id="n792">Hebr.: ‘zijn woorden’. In overeenstemming daarmede verklaren de meesten dit: vertrouwend op God, zal ik mij beroemen op de mij door Hem (zie I Reg. XVI) gedane beloften omtrent mijn koningschap; die zal Hij eens vervullen en mij derhalve nu redden.</div>
 <div id="n793">Naar de Septuagint is dit voorstel vragend. De zin is: ik vrees niet wat zwakke stervelingen tegen mij ondernemen, daar de Almachtige mij beschermt.</div>
 <div id="n794">Zij (de Philistijnen, vgl. I Reg. XXI 11, of wel de handlangers van Saül) bespotten en verwenschen de mij gedane beloften. Of wel: Saül's hovelingen verdraaien mijne woorden over de mij gedane beloften en vervloeken die als hoogverraad.</div>
 <div id="n795">Zij <hi type="italic">huizen</hi>, d.i. liggen voortdurend op de loer (vgl. Ps. XVI 12) in een schuilhoek om mij onverhoeds te overvallen. Naar den grondtekst is de zin: heimelijk scholen zij samen enz.</div>
 <div id="n796">Naarmate (of omdat) zij mij als een wild dier opwachten, mij naar het leven staan, zult Gij hen in het verderf storten. Naar de Septuagint: ‘gelijk ik hoop voor mijn leven, zult Gij’ enz.</div>
 <div id="n797">Naar het Hebr. is de zin: zullen zij om (trots) hunne ongerechtigheid ontkomen? - De <hi type="italic">volkeren</hi> zijn hier Gods en David's vijanden, die vernietigd zullen worden, al waren het gansche natiën.</div>
 <div id="n798">Reden, om welke hij hoopt verhoord te worden: ik heb U in mijn gebed mijn leven met al zijn lief en leed blootgelegd, en Gij hebt acht gegeven op mijne tranen, zooals Gij het beloofd hadt. Hebr.: ‘Mijn zwervend leven hebt Gij geteld; gelegd in uwen lederen zak (als ter bewaring) hebt Gij mijn tranen. Staan zij niet in uw boek?’</div>
 <div id="n799">Sommigen brengen <hi type="italic">dan</hi> in verband met het voorafgaande: let Gij op mijn tranen, dan worden mijne vijanden teruggedreven; bid ik, dan ondervind ik, dat Gij mijn God zijt. De meesten echter meenen, dat <hi type="italic">dan</hi> nader verklaard wordt door: <hi type="italic">op welken dag ook</hi> enz.</div>
 <div id="n800">Ik draag roem op de mij gedane beloften. Zie v. 5.</div>
 <div id="n801">In zijn vertrouwen beschouwt hij zich reeds als gered en daarom gehouden tot vervulling der geloften, die hij tot eer van God zal volbrengen. Hebr.: ‘Ik zal U dankoffers betalen’.</div>
 <div id="n802">Opdat ik leve en aan God nog verder behage. <br/>- Eenige HH. Vaders, o.a. Augustinus, Athanasius, meenen, dat hier het licht des eeuwigen levens; anderen, zooals Eusebius, dat Christus, het licht der wereld, bedoeld wordt. Overigens vinden o.a. de HH. Hilarius, Augustinus en Hiëronymus in dezen Psalm de gevoelens uitgedrukt, die Christus gedurende zijn lijden bezielden.</div>
 <div id="n803">Zie Psalm IV noot 1. Vers. 8-12 van dezen Psalm wordt, eenigszins gewijzigd, herhaald in Ps. CVII 2-6.</div>
 <div id="n804">Volgens sommigen naar de wijze van het lied. ‘Verderf niet’; volgens anderen is het een opschrift van liederen, waarin om verschooning en redding wordt gebeden. De inhoud van dezen Psalm, een gebed om levensbehoud, beantwoordt aan dat opschrift.</div>
 <div id="n805">Zie Psalm XV noot 1.</div>
 <div id="n806">Hier wordt of wel de <hi type="italic">spelonk</hi> van Odollam bedoeld (vgl. I Reg. XXII 1 en Psalm LV), waar David een schuilplaats vond, toen hij aan de Philistijnen ontsnapt was, of wel die van Engaddi (vgl. I Reg. XXIV 4 volg. en Psalm LIII), waarheen hij vluchtte na het verraad der Ziphieten.</div>
 <div id="n807">De <hi type="italic">vleugelen</hi> Gods zijn het zinnebeeld zijner tegenwoordigheid, almacht en bescherming. De <hi type="italic">ongerechtigheid</hi> is of wel de onrechtvaardige vervolging, aan welke David blootstond, of het levensgevaar, dat hij liep (vgl. v. 5), of wel Saül, die de oorzaak van beide was.</div>
 <div id="n808">Gods gewoonte in het verleden is hem een waarborg voor de toekomst.</div>
 <div id="n809">Verdere beschrijving van Gods bijstand in het verleden, of wel dichterlijke voorstelling der toekomstige vervulling van 's dichters hoop. Barmhartig en getrouw aan zijne beloften <hi type="italic">reikt</hi> God hem een reddende hand toe. Vgl. Gen. XXIV noot 7.</div>
 <div id="n810">De zin der Vulgaat is: mijne vijanden omringen mij als wilde dieren, terwijl ik uitgeput ben van kommer. De grondtekst beteekent waarschijnlijk: ‘mijne ziel is te midden van leeuwen; ik lig onder vlammenden (tusschen felle roofdieren), onder menschen, wier tanden zijn’ enz.</div>
 <div id="n811">Saül en zijne handlangers zijn, als (ofschoon) <hi type="italic">zonen van menschen</hi>, boosaardig, (of wel: onmachtig tegen God, maar toch) vol van wreedheid en verraad in daden en woorden.</div>
 <div id="n812">Kom mij te hulp en openbaar daardoor uwe <hi type="italic">heerlijkheid</hi>, opdat die, alom zichtbaar, ook alom geprezen worde. Dit vers wordt als refrein herhaald in v. 12 en moet misschien zijne plaats vinden achter v. 7, dat eene voortzetting is van v. 5.</div>
 <div id="n813"><hi type="italic">Bereid</hi> beteekent hier naar den grondtekst zooveel als: gesterkt, getroost, vol hoop. Daarom wekt de zanger dan ook in v. 9 zijne <hi type="italic">eer</hi>, d.i. zijne ziel, op om God te prijzen, en zijne speeltuigen, die zoo langen tijd zwegen, om dien lof te begeleiden.</div>
 <div id="n814">Ten gevolge en ten bewijze mijner vreugde. Hebr.: ‘ik wil den dageraad wekken’, nl. met mijn gezang.</div>
 <div id="n815">Door <hi type="italic">volkeren</hi> en <hi type="italic">natiën</hi> worden hier wellicht de stammen en geslachten van Israël bedoeld, misschien ook de heidenen. Wat (v. 11) overal in zijne heerlijkheid zichtbaar is, dient (v. 12) ook overal geprezen te worden. <br/>- De HH. Augustinus, Hilarius, Hiëronymus en na hen Dionysius Carth. en anderen brengen dezen Psalm in verband met het lijden van Christus (v. 2-7), zijne verrijzenis, zijne hemelvaart en de uitbreiding van zijn Rijk (v. 6, 9-12).</div>
 <div id="n816">Zie Psalm IV noot 1; XVI noot 2 en XV noot 1. David drukt zich in dezen Psalm in het algemeen uit, doch had wellicht in het bijzonder Saül en diens handlangers op het oog, die hem valschelijk betichtten en die dan ook door de straf, in v. 10 aangeduid, getroffen werden.</div>
 <div id="n817">Uw ambt en uw naam van rechters verplicht u, in waarheid recht te spreken. Daarom doet het ook, u herinnerend, dat gij, hoe machtig overigens, slechts <hi type="italic">menschenkinderen</hi> zijt. Maar (v. 3) gij wilt het niet, want gij verzint en pleegt listig alom in den lande onrecht.</div>
 <div id="n818">Van kindsbeen af zijn zij vrijwillig van God en zijne geboden afgeweken; zij vonnissen op valsche gronden.</div>
 <div id="n819">Hardnekkig in hun opzet zijn zij, gelijk eene bijzonder kwaadaardige soort van slangen, die zich door bezwering niet laten vangen.</div>
 <div id="n820">Vgl. Psalm III 8.</div>
 <div id="n821">De zin der Vulgaat is: God schiet zijne pijlen af, d.i. straft hen, totdat zij bezwijken. De grondtekst luidt: ‘hij (de booze) spanne zijne pijlen: dat zij zijn als afgeknot’, m.a.w. God verijdele zijne aanslagen.</div>
 <div id="n822">Het <hi type="italic">vuur</hi> der goddelijke wraak zal op hen nedervallen en zij zullen het daglicht niet meer <hi type="italic">aanschouwen.</hi> De grondtekst heeft: ‘dat zij zijn als eene slak, die (in slijm) smeltend wegkruipt, (als) eener vrouw misdracht, die de zon niet aanschouwde’.</div>
 <div id="n823">Dit vers is duister. Waarschijnlijk is de zin: eer uwe jonge doornen ontwaren, dat zij tot doornstruiken zijn opgegroeid, d.i. spoedig, zal het vuur van Gods toorn hen in hun volle levenskracht verslinden; m.a.w.: vooraleer uwe booze plannen tot rijpheid en uitvoering komen, zal Gods straf hen, d.i. u, onschadelijk maken. De grondtekst kan beteekenen: Vooraleer uwe potten den doornstruik (d.i. het uit doornstruiken ontstoken vuur) bemerken, rauw zal de storm (d.i. Gods toorn) hem (elken booze) wegvegen.</div>
 <div id="n824">Omdat Gods gerechtigheid aan den dag komt en verheerlijkt wordt.</div>
 <div id="n825">Een dichterlijke overdrijving om de volslagen nederlaag des vijands en de volmaakte tevredenheid over het strafgericht uit te drukken. Hebr. ‘als hij zijne voeten zal wasschen’. Vgl. Psalm LXVII 24.</div>
 <div id="n826">De zin is: <hi type="italic">de mensch</hi> (iedereen) zal inzien en bekennen, dat de <hi type="italic">gerechtige</hi> als <hi type="italic">vrucht</hi> zijner goede werken Gods loon ontvangt, en dat er <hi type="italic">op aarde</hi> een <hi type="italic">God</hi> is, die de kwaden straft. <br/>- Naar de HH. Augustinus en Hilarius is deze Psalm gericht tegen de boozen en huichelaars in het algemeen; naar Cassiodorus en den H. Hiëronymus worden de priesters en de hoofden des Joodschen volks bedoeld, die Christus onschuldig ter dood veroordeelden.</div>
 <div id="n827">Zie Psalm LVII noot 1.</div>
 <div id="n828">Saül liet tegen den avond David's huis omsingelen om hem 's ochtends te vermoorden. Met hulp van Michol ontsnapte David aan het gevaar. De Psalm drukt de gevoelens uit, die hem bij die gelegenheid bezielden. Vgl. I Reg. XIX 9-18.</div>
 <div id="n829">Zij vervolgen mij zonder schuld van mijnen kant; want steeds bewandelde ik den rechten weg.</div>
 <div id="n830">Voorkom mij met uwe hulp.</div>
 <div id="n831">Haast U om degenen te <hi type="italic">bezoeken</hi>, d.i. te tuchtigen, die wegens hunne <hi type="italic">ongerechtigheid</hi> uw volk niet meer zijn, maar als ware <hi type="italic">heidenen</hi> de uwen, <hi type="italic">God van Israël</hi>, vervolgen.</div>
 <div id="n832">De dichter vergelijkt Saül's handlangers met woeste honden (vgl. Psalm XXI noot 19), die overdag door de velden rondwaren, maar <hi type="italic">in den avond</hi> naar <hi type="italic">de stad</hi> terugkeeren om daar azend rond te zwerven.</div>
 <div id="n833">Hunne lastertaal is venijnig en bedreigt mij met moord; <hi type="italic">want</hi>, zeggen zij, niemand <hi type="italic">hoort</hi>, niemand straft <hi type="italic">het</hi>, ook God niet. Daarop antwoordt de dichter in v. 9.</div>
 <div id="n834">Op den steun, dien ik bij U vind, blijf ik bouwen.</div>
 <div id="n835">Uit <hi type="italic">barmhartigheid</hi> zal Hij mij met zijne hulp te gemoet komen.</div>
 <div id="n836">Tot mijne vreugde zal Hij mij zijn wraakgericht over zijne en mijne <hi type="italic">vijanden</hi> doen aanschouwen.</div>
 <div id="n837"><hi type="italic">Dood hen niet</hi> plotseling, of: roei hen en hun zaad niet uit (vgl. II Reg. III 28, 29), maar laat hen van lieverlede in ellende vergaan, opdat mijn volk (aldus de grondtekst), d.i. de gerechtigen, in dat langzaam verderf eene gedurige herinnering vinde aan uw wraakgericht. De Septuagint heeft: opdat zij uwe wet (d.i. uwe gerechtigheid, uw strafgericht) niet vergeten. Sommigen vertalen: opdat men mijn volk niet vergete, d.i. opdat men lette op de gerechtigen, op hunne gerechtige zaak en hunne bescherming door U.</div>
 <div id="n838">Doe hen in ellende ronddwalen, breng ze tot verval, snoer hun (v. 13) den mond, die misdadige taal uitbraakt, en dat hun hoogmoed hun tot val verstrekke. In den grondtekst luidt v. 13: ‘zonde van hunnen mond is het woord van hunne lippen’, d.i. elk hunner woorden is eene zonde.</div>
 <div id="n839">Om de verwenschingen en de lastertaal, die zij tegen mij uitbraken, zullen zij bekend worden als misdadigers, die door God gestraft zijn ten afschrikkend voorbeeld voor allen. De grondtekst luidt waarschijnlijk: ‘dewijl zij vloek en laster spreken, (v. 14) vervolg (hen) in toorn, verdelg (hen), dat zij niet meer zijn’. De Septuagint heeft: ‘en om de vervloeking en de leugen (v. 14) zal voleindiging worden aangekondigd’.</div>
 <div id="n840">Zij zullen als zoodanig bekend worden in de <hi type="italic">voleindiging</hi>, d.i. de vernietiging, die voltrokken wordt door den vernietigenden toorn Gods, welke hen zal verdelgen; en dan zal blijken, dat God de koning van Israël, de koning der wereld is.</div>
 <div id="n841">Herhaling van v. 7. Waarschijnlijk is de zin: mijne vijanden razen in hunne teleurstelling (vgl. I Reg. XIX 27); zij zijn als hongerige honden, die in de stad rondloopen en (v. 16) zich verspreiden om voedsel te zoeken. Vinden zij niets, dan grommen en bassen zij. Anderen zien in v. 15-16 een verwensching.</div>
 <div id="n842">Spoedig en bereidwillig, of: morgenochtend, als ik mij buiten gevaar zal weten. Vgl. I Reg. XIX 11. <br/>- De HH. Vaders, o.a. Theodoretus, de HH. Augustinus en Hiëronymus, zegt Calmet, vinden in dezen Psalm voorspellingen omtrent David's tegenbeeld, Christus. Ook deze riep (v. 3-5) tot zijnen Vader om hulp, voordat Hij onschuldig gevangen genomen werd; ook Hij was door eene bende van bloeddorstige Joden omsingeld in den nacht van zijn lijden, en door een troep soldaten gedurende den nacht, dien Hij doorbracht in zijn graf. Maar (v. 17) des ochtends verrees Hij en zijne vijanden, de Joden, werden (v. 7 en 15-16) verworpen en verspreid, maar (v. 12) niet uitgedelgd, opdat zij tot aan de voleindiging der tijden den volkeren tot getuigenis zouden strekken van Gods gerechtigheid.</div>
 <div id="n843">Zie Psalm IV noot 1; XLIV noot 2; XV noot 1.</div>
 <div id="n844">Deze Psalm is wel geen leerdicht, maar geeft stof tot betrachting.</div>
 <div id="n845">Mesopotamië, het land tusschen Euphraat en Tigris, werd door de Grieken soms bij Syrië, soms bij Assyrië gerekend. De grondtekst heeft: ‘toen hij Aram der twee stroomen en Aram van Soba beoorloogde’. Syrië van Sobal lag waarschijnlijk tusschen den Euphraat en den Orontes, noordwestelijk van Damascus. De juiste ligging der stad Sobal of Soba is onbekend.</div>
 <div id="n846">Een onvruchtbaar dal ten zuiden der Doode Zee. I Par. XVIII 12 wordt Abisaï als overwinnaar genoemd. Intusschen stond hij, blijkens I Par. XVIII 15, onder Joab. Mogelijk behaalde deze een overwinning, waarbij 12,000, Abisaï eene andere, waarbij 6000 Edomieten sneuvelden, hetgeen dan overeenkomt met II Reg. XVIII 13, waar van 18,000 gesneuvelden sprake is.</div>
 <div id="n847">Door toe te laten, dat de Edomieten het land verwoestten, scheen God zijn volk in zijnen toorn verstooten te hebben; in de overwinning, zoo even over Syrië behaald, lag intusschen het bewijs zijner ontferming. Naar den grondtekst is de zin: keer weder tot ons, d.i. ontferm U onzer.</div>
 <div id="n848">Edoms inval wordt voorgesteld onder het beeld eener aardbeving; het geteisterde land is daardoor als een bouwvallig huis geworden.</div>
 <div id="n849">Hebr.: ‘met zwijmelwijn’. Smart en schrik bedwelmen en ontzenuwen evenals zwijmeldranken.</div>
 <div id="n850">De samenhang is hier niet duidelijk. De zin is misschien: Door Edom's inval in het weerlooze land gaaft Gij aan uw volk een teeken, dat alleen in de vlucht heil te vinden was. Mogelijk blijft het intusschen, dat het zinverband van v. 5, 6 gelijk is aan dat van v. 3; de zin is dan (v. 4): zwaar hebt Gij ons beproefd door dezen dubbelen oorlog; toch hebt Gij in onze overwinning over Syrië ons een teeken gegeven, dat wij aan den ondergang zullen ontsnappen. In dien zin zou ook de grondtekst kunnen vertaald worden: een teeken om (ons) te verheffen ter wille der waarheid, d.i. om te hopen op uwe trouw in het vervullen uwer beloften. Achter <hi type="italic">boog</hi> staat in den grondtekst ‘Sela’ (vgl. Inleiding bl. 18); hetgeen volgt, behoort dus bij v. 7.</div>
 <div id="n851">Bekrachtiging van David's gebed: God beloofde eertijds aan het volk en zijnen koning het land Chanaän en de heerschappij over de naburige volkeren. De <hi type="italic">heilige stede</hi> is of de tabernakel (vgl. Ps. XXIII 3), of de hemel. De grondtekst heeft: ‘in zijne heiligheid’. Wat God beloofd had, volgt nu; Hij voerde zulks uit door zijne richteren en koningen: door dezen versloeg Hij de Chananieten. <hi type="italic">Juichend</hi> (d.i. over de overwinning, of: volgaarne) legde Hij de meetsnoeren over (d.i. verdeelde Hij door die aanvoerders) het beloofde land. Dit wordt nu in zijne twee hoofddeelen aangeduid in v. 8: <hi type="italic">Sichem</hi> staat voor het land ten westen, het <hi type="italic">Dal der tenten</hi> voor dat ten oosten van den Jordaanstroom. In v. 9 wordt het opnieuw in zijne vier hoofddeelen aangeduid: <hi type="italic">Galaäd</hi> en <hi type="italic">Manasses</hi> beteekenen daar het land ten oosten, <hi type="italic">Ephraïm</hi> en <hi type="italic">Juda</hi> het land ten westen van genoemden stroom. - Daarenboven onderwierp God aan zijn volk de heidenen, die in v. 10 aangeduid worden door <hi type="italic">Moab, Edom</hi> en de <hi type="italic">vreemdelingen</hi> of Philistijnen (vgl. Ps. LV 1).</div>
 <div id="n852">God wordt hier voorgesteld als een bevelhebber; <hi type="italic">Ephraïm</hi>, de sterkste stam, die de veiligheid des Rijks verzekert, is <hi type="italic">de sterkte</hi>, de beschutting, van zijn <hi type="italic">hoofd</hi>, d.i. zijn helm, en <hi type="italic">Juda</hi>, de zetel der regeering, is (naar het Hebr. ‘zijn schepter’, d.i. naar de Vulgaat) zijn <hi type="italic">koning</hi>, m.a.w. de door Hem uitgekozen vorstenstam.</div>
 <div id="n853">De onderwerping en vernedering der heidenen wordt hier in beeldspraak uitgedrukt: <hi type="italic">Moab</hi> wordt gelijk aan een <hi type="italic">bekken,</hi> waarin de overwinnaar zijn voeten hoopt te wasschen; <hi type="italic">Edom</hi> wordt als een slaaf, die de voeten, welke zijn heer tot hem uitstrekt, van hun <hi type="italic">schoeisel</hi> moet ontdoen of, naar den grondtekst, aan wien hij zijn schoeisel toewerpt, nl. om het te bewaren of te reinigen. - Sommigen beschouwen al het voorafgaande als woorden, niet van God, maar van David, en leggen v. 10 uit: op de onderwerping van Moab heb ik al mijn hoop gezet; ik ruk op naar Edom, en de Philistijnen zullen mij onderworpen worden.</div>
 <div id="n854">Steunende op Gods beloften verlangt David nu niets vuriger, dan naar Edom op te rukken; hij vertrouwt dat God zijn leger daarheen zal begeleiden. De <hi type="italic">versterkte stad</hi> is hier waarschijnlijk de hoofdstad van Edom.</div>
 <div id="n855">Het Grieksch kan hier gelijk in Ps. XIV 4 beteekenen: voor niets achten of verachten. Vgl. Ps. LVIII 9. <br/>- De HH. Augustinus, Hilarius, Hiëronymus en anderen vinden in dezen Psalm een gebed der Kerk: in den beginne vervolgd en onderdrukt, veroverde zij weldra, naar de beloften haar door God bij monde van haren goddelijken Stichter gedaan, de geheele heidensche wereld.</div>
 <div id="n856">Hebr. waarschijnlijk: ‘met snarenspel’. Zie Psalm IV 1 en VI noot 2. In den grondtekst staat achter v. 5 ‘Sela’ en behoort v. 6 dus tot de tweede strophe.</div>
 <div id="n857">Vervolgd door Absalom, moest David wijken tot bijna aan de grenzen van zijn rijk, zoo ver van Jerusalem, dat hij die (wellicht) hier hyperbolisch de <hi type="italic">grenzen der aarde</hi> noemt.</div>
 <div id="n858">De verleden tijd ‘exaltasti, deduxisti’ enz. staat hier (vgl. v. 4 en 6) of wel om Gods hulp in het verleden aan te duiden als grond van Davids vertrouwen, of wel in plaats van den toekomenden tijd om de zekerheid aan te duiden, waarmede God David's gebed verhooren zal. Hebr. ‘voer mij op eene rots, die voor mij te hoog is, d.i. die ik zonder uwe hulp niet kan beklimmen; m.a.w. help mij in de moeilijkheden, die ik alleen niet te boven kom.</div>
 <div id="n859">Voortdurend zal ik uwe bescherming en vriendschap genieten; of: Gij zult mij naar Jerusalem terugvoeren en mijnen troon aldaar bevestigen (zie Psalm V noot 5; XIV noot 1 en XVI noot 7).</div>
 <div id="n860">De grondtekst kan vertaald worden: ‘Gij gaaft mij het erfdeel van die uwen naam vreezen’, d.i. Gij gaaft mij de heerschappij over het land, beloofd aan de Israëlieten, die u kennen en vreezen.</div>
 <div id="n861"><hi type="italic">Gij zult</hi> niet alleen <hi type="italic">dagen,</hi> maar <hi type="italic">jaren bij</hi> zijn <hi type="italic">dagen voegen</hi>, en wel zulke, die duren van geslacht tot geslacht. David spreekt hier van zich als van een derden persoon. De uitdrukkingen van v. 7 en 8 zijn zoo sterk, dat hij daarbij ongetwijfeld de beloften van II Reg. VII 12-16 op het oog had; in dit geval is <hi type="italic">koning</hi> hier eensluidend met koninklijken stam.</div>
 <div id="n862">Aan God behaaglijk, door Hem begunstigd.</div>
 <div id="n863">Niemand vermag Gods <hi type="italic">goedertierenheid</hi> en de <hi type="italic">waarheid</hi>, d.i. de trouw uit te vorschen, die den koning ten deel vallen. Of wel: niemand vorscht daarnaar, niemand vermist ze, omdat het in het oog springt, hoezeer God David en zijn huis begunstigt. Niet weinigen zien hierin den Messias bedoeld, wiens barmhartigheid en trouw ondoorgrondelijk zijn.</div>
 <div id="n864">Indien Gij mij verhoort, beloof ik U dankzegging, en die zal ik U dagelijks betuigen. <br/>- Verscheidene HH. Vaders, o.a. de HH. Augustinus en Hiëronymus, zien in dezen Psalm een gebed der Kerk; te midden harer kwellingen blijft zij vol hoop, omdat zij gebouwd is op een rots, nl. op Christus, wiens koningschap eeuwig zal duren, wiens goedheid en trouw oneindig zijn.</div>
 <div id="n865">Zie Psalm IV 1 en XXXVIII 1.</div>
 <div id="n866">Zou zij zich niet op God verlaten? Hebr.: ‘Voorwaar, mijne ziel is stil in God’. Wie overtuigd is, dat God, als de wijste en liefderijkste der vaders, alles beschikt, onderwerpt zich in alles aan zijnen wil en verbeidt met vertrouwen de uitkomst, die God hem geven zal.</div>
 <div id="n867">Hebr.: ‘Voorwaar, slechts Hij is mijne rots en mijne hulp, mijn burcht’. De zin is waarschijnlijk: wel wankel ik (d.i. ben ik in gevaar), maar dit zal niet toenemen of te veel geschieden, want God, zoo vertrouw ik, is mijn steun.</div>
 <div id="n868">De Psalmist richt zich hier tot zijne vijanden, die in grooten getale aanstormen, terwijl hij alleen staat en (vooral naar de opvatting zijner tegenstrevers) gelijk is aan een gebeukten stadsmuur, die reeds ten val neigt.</div>
 <div id="n869">Zij zijn er alleen op uit om mij van mijne eer (mijne koninklijke waardigheid) te berooven. Zie v. 8.</div>
 <div id="n870">Intusschen ben ik als een opgejaagd en dorstig wild; of wel: vlucht ik tot God, naar wiens hulp ik smacht. De Septuagint kan vertaald worden: zij loopen in dorst, d.i. zij vervolgen mij hevig en hijgen naar mijn bloed. Hebr.: ‘zij beminnen leugentaal’.</div>
 <div id="n871">De hulp, die ik met geduld verwacht.</div>
 <div id="n872">Ik zal mij niet van Hem verwijderen of (vgl. Ps. X 2) het land niet ruimen. Hebr.: ‘ik zal niet wankelen’ nl. in mijn vertrouwen of op mijnen troon.</div>
 <div id="n873">Hij is de redder mijner koninklijke eer en waardigheid.</div>
 <div id="n874">Of: zoodat zij bedriegen; zij zijn ijdelheid (nietigheid) al te gader. Overeenkomstig den grondtekst is de zin: inderdaad nietig en bedrieglijk zijn kleinen en grooten, zoodat zij, op de weegschaal gelegd, in de hoogte gaan voor een damp al te gader; m.a.w. zij zijn nietiger dan een damp, en wie op hen betrouwt, wordt bedrogen.</div>
 <div id="n875">Op onrechtvaardig verworven goederen.</div>
 <div id="n876"><hi type="italic">Eenmaal</hi>, d.i. eens voor altijd, heeft Gods onfeilbaarheid deze twee dingen gezegd (vgl. Exod. XX 5, 6). Mogelijk is het echter, dat zich hier hetzelfde voordoet als Amos I 3; Prov. VI 16 en XXX 15, 18, 21, 29; bestaat er namelijk tusschen twee versleden parallelisme en is in beide een getal uitgedrukt, dan is het getal in het eerste lid steeds eene eenheid kleiner dan dat van het tweede; beide dienen dan om een onbepaald getal aan te duiden. De zin is dan: deze door God gesproken waarheden heb ik gehoord.</div>
 <div id="n877">De macht is bij God alleen en Hij openbaart die (v. 13) door zijne goedertierenheid jegens den rechtvaardige en in zijn loonen en straffen. <br/>- De H. Augustinus en Cassiodorus leggen v. 12 uit van het eeuwig Woord, dat door den Vader slechts éénmaal is en wordt voortgebracht.</div>
 <div id="n878">Hebr.: ‘de woestijn van Juda’; deze strekte zich uit in de richting van Idumea en behoorde eertijds waarschijnlijk tot dat gebied. Sommigen laten dezen Psalm dagteekenen van David's vlucht voor Saül.</div>
 <div id="n879">Op zijne vlucht in de woestijn staat hij vol ijver en verlangen vroegtijdig op om (Hebr.) God te zoeken en <hi type="italic">tot</hi> Hem te bidden.</div>
 <div id="n880"><hi type="italic">Ziel</hi> en <hi type="italic">vleesch</hi> duiden hier zijne menschelijke vermogens aan; deze verlangen alle naar God en zijne hulp.</div>
 <div id="n881">Naar de Vulgaat schijnt de zin: alhoewel ver van uw heiligdom verwijderd in deze woestijn, richt ik mij in den geest daarheen om <hi type="italic">uwe macht</hi> en <hi type="italic">heerlijkheid</hi>, nl. in de hulp, die Gij mij verleent, <hi type="italic">te aanschouwen.</hi> Naar den grondtekst en de Septuagint behoort dit bij v. 2; de zin is dan vermoedelijk: geheel mijn wezen reikhalst naar U in deze woestijn; zoo reikhalsde ik ook eertijds naar uwe tegenwoordigheid en verscheen ik in uw heiligdom om enz.</div>
 <div id="n882">Reden van David's verlangen: Kostbaarder dan het leven met al wat het met zich brengen kan, is Gods genade; deze immers geeft wat het bloot natuurlijke leven met al zijne hulpmiddelen niet schenken kan. Om die dan ook deelachtig te worden zal hij Hem prijzen.</div>
 <div id="n883"><hi type="italic">Zoo</hi> naar U verlangend en op U vertrouwend zal ik U loven zoo lang ik leef en (tot lof van uwen naam of) vol vertrouwen op uwen naam, d.i. op uwe macht, uw goddelijk wezen (vgl. Ps. VIII noot 4), in gebed mijne handen tot U opheffen. Volgens anderen: ondervind ik <hi type="italic">zoo</hi> uwe goedertierenheid, dan prijs ik U wegens de redding van <hi type="italic">mijn leven.</hi></div>
 <div id="n884">Hebr.: ‘met merg en vet’, een zinnebeeld voor den gehoopten zegen Gods, die stof geeft tot nieuwen lof.</div>
 <div id="n885">Nogmaals verzekert David hoezeer zijn hart van God vervuld is; waakt hij op uit zijne rust en denkt hij dan, zooals gewoonlijk, aan God, dan blijft hij <hi type="italic">in de ochtenduren</hi>, d.i. vroeg in den ochtend of den ganschen ochtend, (Hebr.: ‘in de nachtwaken, d.i. het overige van den nacht) zijne gedachten vestigen op God, op zijne hulp in het verleden en in de toekomst.</div>
 <div id="n886">Te uwen opzichte ben ik als een kind, dat zich <hi type="italic">achter</hi> aan zijnen vader vastklampt en door hem uit het gevaar getrokken en medegenomen wordt.</div>
 <div id="n887"><hi type="italic">Zij</hi>, d.i. mijne vijanden, staan mij vruchteloos naar het leven; zij gaan zelf ten gronde; zij (v. 11) zullen sneven door het <hi type="italic">zwaard</hi>, en hunne lijken worden ter prooi gelaten aan <hi type="italic">de vossen</hi>, d.i. waarschijnlijk aan de jakhalzen.</div>
 <div id="n888">De <hi type="italic">koning</hi> is hier David zelf; allen, die <hi type="italic">bij hem zweren,</hi> d.i. hem getrouw blijven, zullen <hi type="italic">roemen,</hi> d.i. zich gelukkig prijzen, omdat 's konings lasteraars tot zwijgen gebracht zijn. Volgens anderen: allen, die <hi type="italic">bij Hem,</hi> d.i. bij God, <hi type="italic">zweren</hi> en Hem dus als God erkennen, zullen juichen, omdat Hij de lasteraars heeft doen verstommen. <br/>- De HH. Vaders brengen dezen Psalm in verband met de komst en vooral met de verheerlijking des Zaligmakers. Hij richt dan hier het woord tot zijnen Vader, met wien hij wil vereenigd blijven, aan wien zijne ziel (v. 9) gehecht bleef en door wiens <hi type="italic">rechterhand</hi> zijn lichaam <hi type="italic">opgebeurd</hi> werd uit het graf, terwijl de Joden, zijne vijanden (v. 10), ter helle voeren; dezen immers zouden <hi type="italic">uitgeleverd worden aan</hi> het <hi type="italic">zwaard</hi> der Romeinen en na hun dood het <hi type="italic">aandeel</hi>, de prooi, der duivelen zijn. Aldus o.a. Eusebius, de HH. Hiëronymus, Augustinus, Hilarius en na hen Dionysius Carthusianus.</div>
 <div id="n889">Zie Psalm IV noot 1.</div>
 <div id="n890">De aandrang, waarmede hij smeekt, zal, zoo hoopt hij, God tot hulp bewegen. De redenen van dien aandrang volgen: zijne vijanden (v. 3) zijn talrijk, (v. 4) venijnig, (v. 5) arglistig en sluw, (v. 6) zonder vreeze Gods en vast besloten alle kwaad te plegen (v. 7), dat zij konden verzinnen. Aan die oorzaken van schrik hoopt hij ontrukt te worden.</div>
 <div id="n891">Naar de Vulgaat is dit een beroep op het verleden om God tot hulp te bewegen, of de gehoopte hulp wordt profetisch als reeds verleend uitgedrukt. Hebr.: ‘bescherm mij’ enz.</div>
 <div id="n892">Zij voeren een vlijmende lastertaal of wel: zij uiten moordbesluiten tegen mij. Zij spannen den <hi type="italic">boog</hi>, d.i. smeden moorddadige plannen, <hi type="italic">een</hi> voor mij <hi type="italic">bittere zaak</hi>, en zijn voor mij des te gevaarlijker, daar zij (v. 5) heimelijk en (v. 6) onverhoeds hunne <hi type="italic">pijlen</hi> op mij <hi type="italic">afschieten,</hi> d.i. mij belasteren of mijn leven belagen.</div>
 <div id="n893">De <hi type="italic">onschuldige</hi> is hier David zelf, die zich onschuldig weet aan hetgeen hem ten laste gelegd wordt (zie Psalm XVII noot 18).</div>
 <div id="n894">Zij vreezen noch de straffen der menschen noch de wraak van den rechtvaardigen God; zij hebben het door hen besproken plan onherroepelijk <hi type="italic">vastgesteld;</hi> zij hebben uiteengezet, hoe zij mij heimelijk <hi type="italic">strikken</hi> zullen spannen, terwijl zij, om zich zelven (of elkander) daartoe aan te moedigen, zeggen: <hi type="italic">Wie zal naar hen omzien,</hi> die wij vervolgen? Er is geen God, die zich om hen bekreunt.</div>
 <div id="n895">Rijpelijk hebben zij onderzocht, welke ongerechtigheid zij in het werk kunnen stellen om mij te verderven en hebben nu hun doortrapt verzinnen ten einde gebracht.</div>
 <div id="n896">Het <hi type="italic">hart</hi>, het denkvermogen (vgl. Ps. XIII noot 3), staat hier in plaats van de plannen, die het smeedt. Vermoedelijk is dus de zin: zij zijn (v. 7) ten einde en klaar met hun verzinnen en nu komt men tot (de uitvoering van) een diepdoordacht plan; maar (v. 8) God maakt hen te schande. Mogelijk heeft ook in dien zin de Septuagint: ‘een man nadert en een diep hart’ (en een diepzinnig plan)! Let men op hetgeen volgt in v. 8 enz., dan luidt dit sarcastisch. De grondtekst heeft waarschijnlijk: ‘'s menschen binnenste en hart is diep; (v. 8) maar God zal op hen (zijn pijlen) afschieten: plotseling zullen hunne wonden zijn’.</div>
 <div id="n897">Hoe diepzinniger het plan van den booshartigen <hi type="italic">mensch</hi> is, des te hooger verheft, d.i. verheerlijkt, zich God door de verijdeling daarvan. Waarin die verheerlijking bestaat, zegt v. 8-11.</div>
 <div id="n898">Naar het parallelisme van hetgeen volgt, is de vermoedelijke zin: hunne kracht is verlamd; de wonden, die zij slaan, zijn gering gelijk die, welke door pijlen van zwakke kinderen veroorzaakt worden (of wel: zij verwonden zich met hun eigen pijlen, gelijk kinderen zulks doen); de aanslagen hunner booze tongen zijn krachteloos tegen anderen en keeren zich tegen hen zelven. Het Hebr. kan beteekenen: ‘zij vallen; op hen komt hunne tong’.</div>
 <div id="n899">Hebr. ‘allen zullen (spottend) het hoofd schudden, die hen zien’.</div>
 <div id="n900">Zij <hi type="italic">verkondigen</hi>, d.i. verheerlijken Gods rechtvaardigheid, letten daarop en zien die in zijne beschikkingen.</div>
 <div id="n901"><hi type="italic">De gerechtige</hi> is hier David zelf, die onrechtvaardig vervolgd wordt, en met hem allen, die vervolging lijden om de gerechtigheid. <br/>- Niet weinigen onder de HH. Vaders en na hen o.a. Bellarminus leggen dezen Psalm hetzij in zijne letterlijke, hetzij in typische beteekenis uit van Christus, die vóór en gedurende zijn lijden tot zijnen Vader (v. 2-3) om bijstand riep tegen zijne vijanden, welke Hem allerlei strikken spanden, Hem (v. 4-6) met hunne venijnige tongen bij Pilatus belasterden en naar een sluw verzonnen plan (v. 7 <hi type="italic">a</hi>) zijnen ondergang wilden bewerkstelligen. Christus (aldus de H. Aug. en Bellarm.) stelde zich (v. 7 <hi type="italic">b</hi>) als mensch vrijwillig bloot aan de uitvoering van dat plan, maar werd ook (v. 8) juist daarom (zie Philipp. II 8-11) als Godmensch verheven. De wonden (v. 8<hi type="italic">b</hi>), Hem door de Joden geslagen, bleken bij zijne verrijzenis onschadelijk evenals (v. 9<hi type="italic">a</hi>) al hunne lasteringen. Ontzetting (v. 9<hi type="italic">b</hi>) greep allen aan, die het godsgericht aanschouwden over Israël en Jerusalem en (v. 10<hi type="italic">a</hi>) een heilige vrees beving allen. De apostelen (v. 10<hi type="italic">b</hi>-11) verkondigen alom zijne daden, en alle gerechtigen dienen en loven Hem met blijde hoop. - Sommigen meenen, dat de Psalm betrekking heeft op Christus in vereeniging met zijne vervolgde ledematen.</div>
 <div id="n902">Zie Psalm IV noot 1. <hi type="italic">Van Jeremias</hi> enz. ontbreekt in den grondtekst en in de meeste Grieksche handschriften. Ook beleefde Jeremias evenmin als Ezechiël het einde der ballingschap. Mogelijk hebben beiden zich vóór en gedurende de ballingschap van dezen Psalm bediend. Voor de Joden, die naar het verwoeste en braak liggende vaderland terugkeerden, was deze Psalm, een smeekbede om vruchtbaarheid, een alleszins passend gebed. Naar den grondtekst kan de Psalm echter ook als dankbetuiging worden opgevat; de inhoud is dan: Gode komt lof toe wegens den zegen, dien Hij schenkt in zijn heiligdom (v. 2-5), wegens de hulp, die Hij aan Israël verleende tegen zijne vijanden (v. 6-9) en wegens den laatsten overvloedigen oogst (v. 10-14).</div>
 <div id="n903">Plicht is het, U ter heilige stede te loven en U de slachtoffers op te dragen, die U beloofd zijn ter verwerving uwer thans verkregen gunst.</div>
 <div id="n904">Alles wat leeft en zich beweegt, moet van God leven en levensonderhoud ontvangen, bij uitstek de mensch; deze, hier <hi type="italic">vleesch</hi> genoemd wegens zijne zwakte en hulpbehoevendheid, dient zich dus daarom tot God te wenden (vgl. Is. LXVI 23).</div>
 <div id="n905">De eerste oorzaak van alle rampen was en is de zonde. De eerste reden om met vertrouwen Gods zegen te verwachten is de vergiffenis, die Hij schonk. Het zinverband is: Wij waren van U en uwen zegen verwijderd geworden door onze ongerechtige daden (vgl. Ps. XXI noot 6) of door de verleidende <hi type="italic">woorden</hi> van boosaardigen; maar Gij, o God, waart barmhartig jegens ons, die Gij overgelukkig maakt; immers (v. 5) Gij hebt ons <hi type="italic">uitverkoren</hi> tot uw gunstelingen (vgl. Ps. V noot 5), en daarom (v. 6) roepen wij thans met vertrouwen tot U om zegen, tot U, op wien de gansche wereld hoopt.</div>
 <div id="n906">Vgl. Psalm XIV noot 1. De <hi type="italic">goederen van</hi> Gods <hi type="italic">huis</hi> zijn de genaden die Hij, getrouw aan zijne beloften en dus (v. 6) in wonderbare <hi type="italic">gerechtigheid</hi>, in zijnen <hi type="italic">tempel</hi> verleent tot heiliging der menschen; daardoor openbaart God zijne heiligheid en almacht. De dichter kent deze eigenschappen Gods hier aan den <hi type="italic">tempel</hi> toe, omdat Hij ze aldaar bijzonder openbaart. De grondtekst heeft: ‘Wij worden verzadigd met de goederen van uw huis, van uw heilig paleis, (v. 6) In wonderbare (ontzagwekkende daden van) gerechtigheid verhoort Gij ons’ enz.</div>
 <div id="n907">Duidelijker heeft de Septuagint: ‘en van die verre in de zee’, d.i. de hoop van alle bewoners van het vasteland en van de verst afgelegen eilanden.</div>
 <div id="n908">Gij kunt ons helpen, want Gij zijt almachtig; met die <hi type="italic">macht omgord</hi> doet Gij de bergen vaststaan en brengt Gij de zeeën (v. 8) in beweging, slaat Gij door uwe wonderdaden (v. 9) alle volken met ontsteltenis en vervult Gij <hi type="italic">morgen</hi> en <hi type="italic">avond</hi> door uwe weldaden met vreugde. Gods almacht moet ons een reden zijn tot eerbiedige vrees, maar tevens tot grenzenloos vertrouwen.</div>
 <div id="n909">Hebr. ‘Die het gebulder der zeeën stilt, het gebulder harer golven en het woelen (de menigten) der volkeren’.</div>
 <div id="n910">Uwe wonder<hi type="italic">teekenen</hi>, uwe strafgerichten en uwe wonderdadige hulp, vervullen ook de veraf wonende volken met vrees voor uwe almacht.</div>
 <div id="n911">Niet weinigen willen hier ‘vesperae’ lezen, zoodat de zin is: Gij schenkt vreugde aan het Oosten, waar de dag het eerst opkomt, en aan het Westen, waar hij ten einde loopt. Volgens de Vulgaat (‘vespere’) is de zin: Gij schenkt vreugde, zoowel bij het begin van den dag als <hi type="italic">des avonds.</hi> De Septuagint laat beide opvattingen toe.</div>
 <div id="n912">Een beroep op het verleden, om God te bewegen ook thans zijnen zegen te schenken: met weldadigen regen hebt Gij eertijds de aarde ten volle gedrenkt en ze overrijk aan vruchten gemaakt; uwe door de lucht stroomende regenwolken vulden zich met overvloed van water en besproeiden de aarde; daardoor zorgdet Gij voor <hi type="italic">voedsel</hi> der aardbewoners, want <hi type="italic">zoo</hi>, d.i. door overvloedigen regen, wordt de aarde toebereid, d.i. vruchtbaar gemaakt.</div>
 <div id="n913">Naar de Septuagint: ‘hare voren’; verzadig die met water, zoodat zij tot <hi type="italic">beekjes</hi> worden, die nieuwen toevoer ontvangen.</div>
 <div id="n914">Terwijl de regendruppelen op de aarde nedervallen, <hi type="italic">zal zij gewas voortbrengen</hi> met de vreugde eener moeder, die zich in een talrijk kroost verheugen mag. Sommigen verklaren dit: bij het nedervallen der regendruppelen verheugt zich het opschietend gewas.</div>
 <div id="n915">Door overvloedigen regen zult Gij groei en bloei schenken aan de <hi type="italic">kroon</hi>, aan het sieraad <hi type="italic">van het jaar</hi>, nl. aan boomen, planten en bloemen, die het jaar tot een jaar <hi type="italic">uwer goedheid</hi>, d.i. tot een gezegend jaar, zullen maken, waarvoor wij uwe goedheid danken moeten. Enkelen vinden in <hi type="italic">de kroon</hi> den jaarkring aangeduid. Hebr.: ‘Gij kroont het jaar met uwe goedheid’, d.i. met gaven en bewijzen uwer goedheid, ‘en uwe (wagen)sporen druipen van vet’, d.i. de velden, waarin Gij de sporen van uwen doortocht achterliet, geven een weligen oogst.</div>
 <div id="n916"><hi type="italic">De schoonheden der woestijn</hi> zijn weiden of oasen. De tot dusverre dorre <hi type="italic">heuvelen omgorden</hi>, d.i. bedekken, zich rondom met vroolijk groen, als met een feest- en jubelkleed.</div>
 <div id="n917">De <hi type="italic">rammen</hi> worden hier bij uitstek genoemd voor de gansche kudde; daar de weiden vet zijn, worden ook zij vet en bekleeden zij zich met een dichte vacht. Hebr.: ‘De velden zijn bekleed met kudden’.</div>
 <div id="n918"><hi type="italic">Zij</hi>, d.i. de dalen, weergalmen van de dankbare lofliederen der menschen. <br/>- In hoogeren zin vatten de Vaders, o.a. Eusebius en de HH. Hilarius en Athanasius, dezen Psalm op als een gebed der bekeerde heidenen tot den waren God. Allen immers (v. 2-3) moeten Hem in zijne ware Kerk dienen en tot Hem komen om genade; daarom (v. 4) smeeken zij om vergiffenis hunner zonden. Gelukkig zullen zij zijn (v. 5), als zij als uitverkorenen de zegeningen der heiligmakende genade zullen genieten; daarop hopen allen (v. 6); daartoe heeft God (v. 7) de Apostelen als onwrikbare bergen in de wereld geplaatst en (v. 8) door hunne prediking de volkeren ontroerd en (v. 9) tot vreeze gestemd; zoo is Hij de vreugde van Oost en West; zoo heeft Hij (v. 10) het menschdom verrijkt met genaden; als een stroom verspreidt zich door de wereld de H. Geest (aldus Euseb. en de H. Hilar.; naar den H. Athan. het Evangelie), en in het H. Sacrament geeft Hij aan het menschdom (aldus de HH. Athan. en Hiër.) een spijs als voorbereiding ten eeuwigen leven. Zoo moge dan God (v. 11-14) de woestijn van het heidendom door de stroomen zijner genade in vruchtbare, jubelende landouwen herscheppen!</div>
 <div id="n919">In plaats van ‘Canticum Psalmi’ staat in Ps. XLVII, LXVI en LXVII ‘Psalmus Cantici’. Beteekenis en verschil dezer samenkoppelingen zijn niet met zekerheid te bepalen. Men gist dat het een aan het Hebreeuwsch ontleend pleonasme of wel een vereeniging van twee verschillende lezingen is, die in de handschriften voorkwamen. <hi type="italic">Der opstanding</hi> ontbreekt in den grondtekst; mogelijk (vgl. Ps. LXIV noot 1) verwijst het naar het bezigen van dezen Psalm door het volk, dat uit de ballingschap opstond; maar het uitblijven der <hi type="italic">wankelbaarheid</hi> (v. 9), het ontbreken der <hi type="italic">ongerechtigheid</hi> (v. 18) en de vermelding van den tempel (v. 13) schijnen op een ander tijdperk te wijzen. Mogelijk is de Psalm een danklied wegens de <hi type="italic">opstanding</hi> of de redding van het volk uit de handen van Sennacherib. Die redding had ook bij de heidenen groot opzien gebaard, weshalve de Psalmist <hi type="italic">geheel de aarde</hi> (v. 4) oproept om God toe te juichen, d.i. Hem als God te aanbidden en zijne macht te prijzen.</div>
 <div id="n920"><hi type="italic">Brengt lof</hi> aan zijne roemwaardige daden of tot zijnen <hi type="italic">roem.</hi></div>
 <div id="n921">Zij moeten huns ondanks hulde brengen aan uwe almacht (vgl. Ps. XVII 46).</div>
 <div id="n922">De <hi type="italic">werken van God</hi>, nl. de in het oog vallende wonderen ter hulp der Israëlieten gewrocht bij den doortocht (v. 6) door de Roode <hi type="italic">Zee</hi> en den Jordaan<hi type="italic">stroom.</hi> Uit den ondergang der Egyptenaren enz. blijkt, hoe schrikwekkend Gods <hi type="italic">raadsbesluiten</hi> zijn ten opzichte (of boven die) van de <hi type="italic">kinderen der menschen</hi>, die Hem weerstaan. - Worden hier en elders aan God <hi type="italic">raadsbesluiten</hi> toegeschreven, dan wordt daarbij geen twijfelend navorschen en overleggen verondersteld, maar alleen een onbedacht besluiten uitgesloten: God handelt in alles naar eeuwige, onveranderlijke beschikkingen, waarvan Hij de redenen in zijn eigen wezen vindt.</div>
 <div id="n923"><hi type="italic">Daar</hi>, d.i. bij die gelegenheid, of bij de Roode Zee en den Jordaan, verheugden zich onze vaderen, en ons gansche volk deed en doet zulks <hi type="italic">in Hem</hi>, d.i. over Gods hulpbetoon, dat ons steeds ter zijde stond, want (v. 7) eeuwig is zijne macht.</div>
 <div id="n924">De Almachtige houdt zijn alziend oog op zijne en Israël's vijanden gevestigd, en zoo mogen zij, die God niet erkennen, hun tergenden overmoed wel beteugelen.</div>
 <div id="n925">Thans noodigt hij de heidensche volken uit om met de Israëlieten Jehova te prijzen, die Israël uit den nood hielp. In eene reeks van beelden toont hij aan, hoe God den zijnen beurtelings beproeving en hulp zond.</div>
 <div id="n926">In het nijpend gevaar, waarin <hi type="italic">mijne ziel</hi>, d.i. ik (vgl. Ps. III noot 2) en de mijnen, verkeerden, zorgde Hij er voor, dat wij <hi type="italic">leven</hi> en vrijheid behielden. Die redding was het werk van God; deze (v. 10) <hi type="italic">immers</hi> had in zijne wijsheid en liefde ons ook in den smeltkroes van het lijden beproefd, ons (v. 11) <hi type="italic">in eenen valstrik</hi> geleid, d.i. ons in het nauw gebracht, en ons met <hi type="italic">kwellingen</hi> laten kampen.</div>
 <div id="n927">Een beeld der nederlaag, dat men in de opgedolven beeldhouwwerken van Behistan en Assyrië herhaaldelijk voorgesteld vindt. De grondtekst heeft: ‘Gij hebt menschen laten rijden op ons hoofd’. De zin is hier: Gij hebt ons aan de willekeur van booshartige vijanden prijsgegeven.</div>
 <div id="n928">Wij hebben allerlei zware beproevingen te doorstaan gehad, maar Gij hebt ons uitkomst en zegen geschonken. - Daarom beijvert zich de Psalmist dan nu ook (v. 13-15) om God te danken en anderen (v. 16 enz.) daartoe aan te sporen.</div>
 <div id="n929">Vgl. Psalm XIX noot 6. Hebr.: ‘brandoffers van vette’, d.i. schapen. ‘Incensa arietum’, offervleesch van rammen, dat, op het brandaltaar gelegd, eenen Gode welgevalligen offerrook doet opstijgen.</div>
 <div id="n930">Mijn <hi type="italic">mond</hi> riep om hulp; mijn hart verlangde daarbij naar Gods eer, aan welke de vijanden te kort deden; zoo hield ik dan Gods lof bereid <hi type="italic">onder mijne tong</hi>, d.i. in mijn hart; immers (v. 18), daar het rein was, zou God mij zeker verhooren.</div>
 <div id="n931">Hadde ik daarin godtergende <hi type="italic">ongerechtigheid</hi> moeten ontwaren, of wel: ware mijne hart er op bedacht geweest die te begaan, ik zou als zondaar geen gehoor verdiend hebben; dat was echter niet het geval, en <hi type="italic">daarom</hi> (v. 19) enz.</div>
 <div id="n932"><hi type="italic">Niet heeft doen wijken</hi>, d.i. die mijn gebed niet verstooten heeft. Is onze bedoeling goed en ons hart rein, dan kunnen en moeten wij op Gods barmhartigheid rekenen, mits wij in het gebed volharden. Ziet gij, zegt de H. Augustinus, dat het gebed niet van u verwijderd is, wees dan gerust, omdat ook Gods barmhartigheid niet verre van u is. <br/>- Opschrift en inhoud van dezen Psalm brachten het vanzelf mede, dat eenige HH. Vaders daarin een danklied der heidenen zagen voor hunne <hi type="italic">opstanding</hi> uit het heidendom; anderen vonden daarin veeleer een jubellied der uitverkorenen wegens de opstanding van Christus, gevolgd van de hunne op het einde der eeuwen (aldus o.a. Eusebius en de HH. Augustinus, Hiëronymus en Athanasius); dan immers (v. 2) zullen zij <hi type="italic">hulde</hi> brengen <hi type="italic">aan den roem</hi> van God; <hi type="italic">schrikwekkend</hi> (v. 5) zal dan de verwerping zijn der Joden, die huns ondanks (v. 3) de eer van Gods Zoon bevorderd hebben; <hi type="italic">daar</hi> (v. 6), in den hemel, zullen zich dan de heiligen verheugen in Christus, die in de volheid zijner <hi type="italic">macht</hi> (v. 7) <hi type="italic">in eeuwigheid</hi> zal heerschen; zij zullen (v. 8) Gods lof verkondigen, die hen (v. 9) ten eeuwigen <hi type="italic">leven</hi> riep, die (v. 10-12) hen beproefde door lijden en <hi type="italic">kwellingen</hi>, maar hen thans gevoerd heeft in de plaats der <hi type="italic">verkwikking</hi>, waar zij (v. 13-20) God loven om zijne barhartigheid.</div>
 <div id="n933">Zie Psalm IV noot 1 en LXV noot 1. De zegen, dien Aäron en zijne zonen over Israël moesten uitspreken (Num. VI 23-27), wordt hier herhaald ten bate van alle volkeren, opdat die namelijk tot de vereering van den waren God mogen geraken. Aanleiding tot die bede gaf wellicht een overvloedige oogst (v. 7), waarin de Psalmist dan een beeld en onderpand zag van overvloediger zegen in de toekomst (vgl. Joël III 18).</div>
 <div id="n934">O God, doe ‘het licht van uw gelaat’ (vgl. Psalm IV 7) zoo over ons schijnen, d.i. betoon ons in die mate uwe gunst, dat (v. 3) <hi type="italic">wij op aarde</hi>, d.i. wij en alle menschen, in dat gunstbetoon <hi type="italic">uwen weg,</hi> d.i. uwe handelwijze, uwe macht en goedheid, leeren <hi type="italic">erkennen</hi>, met welke Gij <hi type="italic">uw heil</hi> verschaft aan <hi type="italic">alle volken;</hi> daarom (v. 5-6) mogen en moeten dezen U wel met vreugde prijzen. Sommigen zien in den <hi type="italic">weg</hi> dien der geboden, die naar God leidt.</div>
 <div id="n935">Gij geeft den volkeren reden tot lof en jubel, ook door de <hi type="italic">gerechtigheid</hi>, waarmede Gij ze beoordeelt en <hi type="italic">bestuurt.</hi> Dit zou ten volle geschieden in en door het rijk van den Messias; immers, dat onder zijne heerschappij de gerechtigheid zou heerschen, werd herhaaldelijk voorspeld (vgl. Psalm XLIV 7-8; Is. XI 4) en was de verwachting van allen.</div>
 <div id="n936">Enkelen leggen dit uitsluitend van het verleden uit: de aarde gaf dit jaar eenen overvloedigen oogst; de meeste schriftverklaarders zien daarin een voorspelling van tijdelijken, maar vooral van overvloedigen geestelijken voorspoed in de tijden van den Messias. Bovenmatige vruchtbaarheid is trouwens in het Oude Testament herhaaldelijk een beeld der zegeningen, die de Messias alom zou aanbrengen (vgl. Is. LXV 21 volg.; Os. II 22; Joël II 23-24); daarom smeekt dan ook de Psalmist in v. 7-8. <br/>- Zoowel de Grieksche als de Latijnsche Vaders (o.a. Theodoretus, de HH. Athanasius, Hiëronymus, Augustinus) zien in dezen Psalm een voorspelling van de komst des Verlossers en van de roeping der heidenen. Volgens hen wenscht de Psalmist (v. 2), dat God zijnen Zoon, den ‘glans van zijne glorie’ (vgl. Hebr. I 3), aan het menschdom late verschijnen, opdat de natiën (v. 3) Hem, ‘den <hi type="italic">weg</hi>, de waarheid en het leven’ (Joan. XIV 6), als hunnen Heiland leeren erkennen en (v. 4-6) Hem prijzen als den rechter en koning der volkeren. Vruchtbaar gemaakt door zijne genade en de verkondiging van het Evangelie (v. 7), zal het menschdom dan eenen overvloed van goede werken voortbrengen. - In het driemaal herhaalde <hi type="italic">God</hi> (v. 7-8) vinden de HH. Vaders de H. Drievuldigheid, en in <hi type="italic">onze God</hi> bepaaldelijk het menschgeworden Woord aangeduid. Latere schriftverklaarders (zooals Petrus Lombardus en Calmet) zien in de <hi type="italic">vrucht</hi> der <hi type="italic">aarde</hi> de menschwording voorspeld gelijk in Is. IV 2.</div>
 <div id="n937">Zie Psalm IV noot 1 en Psalm LXV noot 1. Sommigen meenen, naar aanleiding van v. 2-3 (12-15) en 20-24, dat de Psalm gezongen werd bij den uittocht ten oorlog met de Ark; dan dienen echter v. 19 en 25-28 als voorspelling beschouwd te worden. Onder alle Psalmen onderscheidt zich deze door levendigen, lyrischen gang, plotselijke afbrekingen, zinspelingen op Moses' leus en Debora's lied, en het beurtelingsch gebruik van alle godsnamen.</div>
 <div id="n938">Deze aanhef bij het opbreken van den stoet was blijkens Num. X 35 de leus, telkens door Moses uitgesproken, als in de woestijn de Ark gelicht en de tocht voortgezet werd. - Thans verheft zich God naar de opvatting van den Psalmist, om op Sion te gaan zetelen, en dan zal volgen wat hij in v. 3-4 als wensch uitdrukt.</div>
 <div id="n939">Het <hi type="italic">feestmaal</hi> geldt hier als beeld van ten top gestegen vreugde; overigens verbond men zulk een maal met de dankoffers.</div>
 <div id="n940">De Ark is gelicht; de stoet zet zich in beweging en met hem Gods majesteit, die boven de Ark zweeft en opgaat naar Sion. <hi type="italic">Op het Westen</hi> (den ondergang) staat hier wellicht voor: op de duisternis; daar boven verheft zich God naar het volle licht van het Oosten (v. 34); door die duisternis wordt dan wellicht Israël's benarde toestand (vgl. Ps. XVII 29 en LIV 6) bedoeld, door het Oosten zijn schitterende redding. Sommigen zien in de <hi type="italic">duisternis</hi> de wolk, die boven de Ark zweefde (vgl. Levit. XVI 2) of die, op welke God ten gericht komt (vgl. Ps. XVII 10). De grondtekst heeft: ‘Baant den weg voor Hem, die opvaart door de woestijn; Jah is zijn naam’. Jah is verkorting van Jahve of Jehova (Hij, die is). God openbaart zich als het eeuwige, oneindige, volstrekte Wezen door zijne heil verschaffende hulp en zijne rechtvaardige straffen, zooals blijkt uit hetgeen volgt.</div>
 <div id="n941">Gods tegenwoordigheid schenkt aan zijne dienaars zegen en vreugde en verspreidt ontzetting onder de vijanden van Israël; dit gaat de Psalmist nu aantoonen uit de geschiedenis.</div>
 <div id="n942">Hij was in Egypte en is nog steeds voor <hi type="italic">weezen</hi> en <hi type="italic">weduwen</hi>, m.a.w. voor de verdrukten, nl. de Israëlieten, een helpende vader en rechter, en die hulp zal Hij hun voortaan verleenen uit <hi type="italic">zijne heilige stede</hi>, d.i. uit Sion of uit den hemel.</div>
 <div id="n943">Naar den samenhang en den grondtekst is de zin vermoedelijk: God schonk aan de in godsdienst en zeden trouwe en <hi type="italic">eensgezinde</hi> Israëlieten (Hebr.: ‘aan de eenzamen’, d.i. verlatenen in Egypte of zwervenden in de woestijn) het beloofde land tot <hi type="italic">woning</hi>; met wonderbare <hi type="italic">kracht</hi> geleidde Hij hen uit de Egyptische slavernij naar de woestijn, en die weldaad bewees Hij ook aan hen, die Hem daar tergden (vgl. Ps. XCIV 9); maar dezen Hebr. ‘verbleven in de dorte’, d.i. vonden hun graf in de woestijn.</div>
 <div id="n944">Debora's lied (Judic. V 4, 5) wordt hier bijna woordelijk herhaald: God trekt als aanvoerder voor zijn volk op en houdt als een held zijnen zegetocht door de woestijn; zoo zal Hij het ook doen in de toekomst. - Thans volgen de bewijzen van Gods machtige leiding en hulp.</div>
 <div id="n945">Het druipen der <hi type="italic">hemelen</hi> verwijst hier naar de zware wolken, die boven Sinaï zweefden (vgl. Exod. XXIV 15, 16). Sommigen denken hier reeds aan het manna.</div>
 <div id="n946">Vrijgevig en in overvloed, bewaardet en schonkt Gij aan <hi type="italic">uwe erfenis</hi>, d.i. Israël (vgl. Ps. XXVII 9), een gansch bijzonderen regen, nl. het manna, en toen Israël van dorst <hi type="italic">verkwijnde</hi>, kwiktet Gij het weder op met water uit de steenrots. Sommigen meenen, dat hier gelijk in v. 11 sprake is van de vruchtbaarheid door God verleend aan (zijne <hi type="italic">erfenis</hi>) het beloofde land.</div>
 <div id="n947">Hier worden waarschijnlijk de kwartelen aangeduid, die God aan zijn hongerig volk zond. Anderen vertalen: Israël, uwe kudde, kwam in het rustig bezit van het land, dat Gij <hi type="italic">bereid</hi> hadt voor dat <hi type="italic">arme</hi>, verdrukte volk.</div>
 <div id="n948">Thans is de zanger gekomen aan de inbezitneming van het beloofde land. God sprak daar voor zijn volk <hi type="italic">een woord</hi>, een machtwoord, dat hun de zege verschafte, en gaf zoo aan de Israëlieten, die <hi type="italic">met groote macht</hi>, d.i. in talrijke scharen, de <hi type="italic">blijde mare</hi> der overwinning verkondigden, stof tot een triomfzang. Hebr.: ‘De Heer gaf een woord, de verkondigsters zijn een talrijk leger’. De zin is: scharen van zangeressen verheerlijken de overwinning, door Gods macht aan zijn volk geschonken.</div>
 <div id="n949">De Heer, <hi type="italic">de koning</hi> der legerscharen van het <hi type="italic">beminde</hi> Israël, gaf aan de mannen een zegezang en <hi type="italic">aan de bekoorlijkheid des huizes</hi>, d.i. aan de huisvrouwen, den buit te verdeelen, dien hare mannen en zonen verworven hadden. In <hi type="italic">bekoorlijkheid</hi> enz. zien sommigen het bekoorlijke huis, d.i. Israël, aangeduid. Hebr.: ‘De koningen der legers vluchten, vluchten, en de bewoonster des huizes deelt buit uit’.</div>
 <div id="n950">Bewonen nu Israëls stammen eens in rust en vrede de hun toegewezen <hi type="italic">aandeelen</hi> van het beloofde land, dan verleent hun de rijke buit (of 's lands gezegende vruchtbaarheid) eenen glans, schitterend als de witte <hi type="italic">vleugels</hi> en als de goudgele weerschijn van den rug eener duif.</div>
 <div id="n951">De vermoedelijke zin is: als de koning des hemels de heidensche <hi type="italic">koningen</hi> van Chanaän verdrijft, dan worden de Israëlieten schitterend van eer en buit, evenals de berg Selmon, wanneer die met sneeuw bedekt wordt. Volgens sommigen: dan wordt de Selmon glinsterend door de weggeworpen wapenen (of de verbleekte beenderen der vijanden), waarmede hij als met sneeuw bedekt is. Allerwaarschijnlijkst wordt hier gezinspeeld op de oorlogen van Josuë en de Richters, mogelijk ook nog op die van Saül en David.</div>
 <div id="n952">Nog grooter gunst was het, dat de Heer zich vestigde op Sion (waar de Ark thans nader bijkomt) en dezen <hi type="italic">berg</hi> daardoor tot een <hi type="italic">vetten</hi>, d.i. rijkelijk gezegenden, maakte; Sion werd echter daardoor tot een voorwerp van afgunst voor de naburige bergen, d.i. volkeren. <hi type="italic">Geronnen</hi> heeten (naar den grondtekst) bergen met verscheiden toppen, die als uit twee of meer samengesmolten bergen bestaan en als zoodanig aanzienlijk, ontzaglijk zijn. Hebr.: ‘Een berg van God (d.i. een hooge berg; vgl. Ps. XXXV 7) is de Basansberg, een berg met toppen is de Basansberg’.</div>
 <div id="n953">Hebr. ‘waarom loert gij, berg met vele toppen, op den berg’ enz.? De zin der Vulgaat schijnt te zijn: Waarom ziet gij, ontzaglijke bergen, (d.i. machtige volken, die den Hermon. Antilibanon enz. bewoont), vijandig en nijdig op Sion, een heuvel wel is waar, van nature klein, maar thans aanzienlijk als <hi type="italic">geronnen,</hi> d.i. ontzaglijke <hi type="italic">bergen,</hi> omdat het God behaagt daar voor altoos te wonen als (v. 18) de machtige God van zijn volk.</div>
 <div id="n954">De <hi type="italic">wagen Gods</hi> is hier het zinnebeeld der almacht, waarmede Hij de zijnen helpt; hij is <hi type="italic">tienduizendvoudig</hi>, d.i. zijne strijdkrachten zijn onmetelijk. Daarom <hi type="italic">verheugen zich</hi> thans <hi type="italic">duizenden</hi>, d.i. engelen of deelnemers aan den feeststoet, die den <hi type="italic">Heer</hi> vergezellen; deze gaat verblijven <hi type="italic">onder hen in het heiligdom</hi>, dat Hij tot een tweeden <hi type="italic">Sinaï</hi> maakt.</div>
 <div id="n955">Rukt God ten strijde uit, dan keert Hij, als thans, zegevierend met <hi type="italic">gevangenen</hi> terug en stijgt <hi type="italic">omhoog,</hi> d.i. naar Sion of ten hemel (vgl. Ps. VII 8), verrijkt met geschenken, die Hij als hulde van <hi type="italic">menschen</hi> (volgens anderen: met geschenken bestaande in menschen) ontving, onder welke Hij optrad ter bestrijding zijner vijanden. Daarbij (bij die gevangenen of die menschen) zijn er ook, <hi type="italic">die niet geloofden, dat God</hi> op Sion <hi type="italic">inwoont</hi> en dus onze beschermer is. De grondtekst luidt vermoedelijk: ‘Gij ontvingt... ook de weerspannigen; om te wonen, Jah-Elohim’ (steegt Gij omhoog). Of wel: ‘ook de weerspannigen (zijn bestemd om) te wonen bij Jah-Elohim’, m.a.w. ook de ongeloovige heidenen moeten zich aan onzen beschermgod onderwerpen.</div>
 <div id="n956">Die ons herhaaldelijk redde. Hebr. vermoedelijk: ‘Gezegend zij de Heer dag aan dag; Hij draagt onzen last; Hij, God, is ons heil’.</div>
 <div id="n957">Waar de dood onvermijdelijk schijnt, heeft en verschaft Hij verscheidene <hi type="italic">uitwegen.</hi> Volgens anderen: van God komen de wegen tot den dood, immers <hi type="italic">verbrijzelen</hi> enz. v. 22.</div>
 <div id="n958">De <hi type="italic">ruige schedel</hi> is hier een beeld van wilden overmoed.</div>
 <div id="n959">Een godspraak: Hij zal zijne vijanden vernietigen door Israël. Tot dat doel zal Hij ze uit hunne schuilhoeken halen, <hi type="italic">uit Basan,</hi> d.i. van het Oosten, naar de diepe <hi type="italic">zee</hi>, d.i. naar het Westen, opdat Israël bade in hun bloed. Volgens sommigen: Ik zal uit Basan een diepe zee maken, nl. van bloed, waarin (v. 24) gij zult baden. Naar den grondtekst en de Septuagint: ‘Ik zal ze terugvoeren uit Basan, terugvoeren uit de diepten der zee’, d.i. al hadden zij zich daar verscholen.</div>
 <div id="n960">Thans volgt de beschrijving van den langen, plechtigen stoet (vandaar het meerv. <hi type="italic">triomftochten</hi>), dien de inwoners der stad aanschouwen.</div>
 <div id="n961">Hebr.: ‘zangers’.</div>
 <div id="n962">Sommigen zien hierin den aanhef van het triomflied der <hi type="italic">jonkvrouwen</hi> (v. 26). <hi type="italic">Israëls bronnen</hi> waren Jacob en zijne zonen, van welke de Israëlieten afstamden.</div>
 <div id="n963">De stam van <hi type="italic">Benjamin,</hi> den <hi type="italic">jongeling</hi>, d.i. Jacobs jongsten en dierbaarsten zoon of: de kleinste onder de stammen, is meer dan anderen <hi type="italic">in geestverrukking</hi> over Gods hulp en wonderen (of wellicht over de hem ingeruimde eereplaats). Voor <hi type="italic">hun</hi> (d.i. der Israëlieten) <hi type="italic">geleiders</hi> heeft de grondtekst waarschijnlijk: ‘in dichte scharen’. Zonder twijfel namen alle stammen van Noord en Zuid deel aan den stoet, maar buiten <hi type="italic">Juda</hi> en <hi type="italic">Benjamin</hi>, die ten zuiden woonden, worden slechts twee noordelijke stammen vermeld, wellicht omdat die vooral zich in den oorlog onderscheiden hadden.</div>
 <div id="n964">Bij de dankbetuiging voegt zich thans een gebed om voltooiing van den geschonken zegen; daartoe is de onderwerping der volkeren (v. 29-32) een vereischte. <hi type="italic">Gebied aan uwe macht</hi> is zooveel als: Zend ons uwe machtige hulp.</div>
 <div id="n965">De <hi type="italic">tempel</hi> is hier de tabernakel. De zin is: omdat Gij uwen tempel te Jerusalem hebt, zenden <hi type="italic">koningen</hi>, d.i. heidensche vorsten, U hunne gaven. Niet weinigen verbinden naar den grondtekst <hi type="italic">uit uwen tempel</hi> met <hi type="italic">gebied</hi> of met <hi type="italic">gewrocht.</hi></div>
 <div id="n966">Het <hi type="italic">gedierte des riets</hi> is waarschijnlijk de krokodil of het nijlpaard en duidt de Egyptenaren aan, wier trotsche vorsten <hi type="italic">(de stieren)</hi> samenscholen met <hi type="italic">(de vaarzen)</hi> hunne euvelmoedige, wilde volkeren, om de Israëlieten <hi type="italic">uit</hi> hun land <hi type="italic">te sluiten</hi>, d.i. te verdrijven, alhoewel dezen <hi type="italic">door zilver</hi>, d.i. door geschenken of schatting, blijken hebben gegeven van beproefde trouw en liefde tot den vrede; of wel: om de uwen te verdrijven, die gelijk zilver gelouterd zijn door de beproevingen of door uwe openbaring. De Septuagint heeft: ‘Bestraf enz., opdat zij (de Israëlieten) niet uitgesloten worden’. Hebr. vermoedelijk: ‘opdat zij (de Egyptenaren) zich nederwerpen met zilveren baren’, d.i. schatting betalen.</div>
 <div id="n967"><hi type="italic">Egypte</hi> en <hi type="italic">Ethiopië</hi> dienen hier om alle rijken der wereld aan te duiden, die overigens in v. 33 opgeroepen worden. <hi type="italic">Eerder</hi> beteekent hier ijlings of spoediger dan andere volken.</div>
 <div id="n968">Hij is niet slechts de God van Sion en de Heer der aarde; Hij woont ook in de hoogste hemelen; na de overwinning verheft hij zich daarheen, <hi type="italic">naar het Oosten</hi>, d.i. in vollen lichtglans. Hebr.: ‘die zich verheft in (rijdt op) de hemelen des aanvangs (der eeuwigheid)’, d.i. in de overoude hemelen.</div>
 <div id="n969">Gods nederdalen uit en zijn verheffing naar den hemel gaat gepaard met het <hi type="italic">geschal</hi> van <hi type="italic">zijne stem,</hi> d.i. zijnen donder.</div>
 <div id="n970">Hebr.: ‘geeft macht aan God’, d.i. erkent zijne macht. Uit den hemel beheerscht Hij Israël met majesteit, en zijne <hi type="italic">macht</hi> is alom zichtbaar en dus alom te prijzen. Sommigen verbinden: ‘Geeft eere aan God over Israël; zijne heerlijkheid en macht zijn in de wolken’.</div>
 <div id="n971">Blijkens den grondtekst beteekent ‘sanctis’ hier niet de gerechten, maar het heiligdom. Het meervoud doelt hier op de onderdeelen van het ééne heiligdom of wellicht op Gods machtsbetoon in de verschillende plaatsen, waar Hij van Sinaï tot op Sion achtereenvolgens tegenwoordig was. <br/>- De Apostel wijst Eph. IV 8 volg. op v. 19 van dezen Psalm bij het bespreken van Christus' verrijzenis, nederdaling ter helle en hemelvaart en van de genaden, die Hij had verworven en zou uitdeelen. Eenparig zien de Katholieke schriftverklaarders, de oudere in den letterlijken, de nieuwere veeleer in den typischen zin, den ganschen Psalm aan als een voorspelling over den Messias, die na zijne komst hier op aarde ten hemel opstijgt om door het herboren menschdom gehuldigd te worden. Staat Hij op (v. 2) bij zijne menschwording, dan zullen zijne haters (v. 3), de duivelen, ter helle varen, de gerechtigen integendeel (v. 4) het eucharistisch vreugdemaal houden om hunne verlossing te vieren. Zijn Voorlooper (v. 5) bereidt den weg voor Hem, die in het verborgen zijn leven begint, maar de Heer des hemels is. Den duivel slaat Hij met ontzetting, den armen en zwakken (v. 6) verleent Hij hulp als de God, die in Kerk en hemel regeert. In die Kerk (v. 7) vereenigt Hij allen, die zich bij Hem aansluiten, ook de vrijgekochte zondaars. Bij die verlossing (v. 8-11) dropen de hemelen van genaden en geestelijk manna om zijne kudde te versterken, totdat zij de haar bereide erfenis verwierf. Aan de verkondigers van het Evangelie (v. 12) gaf Hij het bekeerende machtwoord en aan de leden zijner beminde Kerk (v. 13) overvloedige genaden; met die gaven van den H. Geest versierd (v. 14), is de Kerk schoon als een blanke duif; nu de duivelen overwonnen zijn (v. 15), prijkt zij in vollen glans; zij is (v. 16-17) Gods eeuwige woonplaats, waar Hij (v. 18) over duizenden heerscht. Na dat verworven te hebben, stijgt (v. 19) de Messias ten hemel met de verlosten uit de onderwereld; de verworven genaden verdeelt Hij onder de menschen; ook de heidenen ontvangen hun deel. Zoo redt Hij (v. 20-21) het menschdom van den dood en verplet Hij (v. 22-24) de vijanden der zijnen. Zoo verheerlijkt Hem dan de stoet der geredden (v. 25-28): met name de maagden (daarbij vooral de Jonkvrouw bij uitstek, zegt de H. Augustinus) en de apostelen. Dat werk er genade zal de Messias bevestigen (v. 29); de Kerk breidt zich uit (v. 30); haar vijanden worden te niet gedaan (v. 31), de heidenen (v. 32-33) bekeeren zich, Ethiopië het eerst (vgl. Act. VIII 27), en prijzen Christus (v. 34), die ten hemel opvaart, terwijl zijne boodschap met kracht verkondigd wordt. Zoo heerscht Hij (v. 35, 36) in zijne Kerk op aarde en in den hemel ten zegen der zijnen.</div>
 <div id="n972">Zie Psalm IV noot 1 en XLIV noot 2. Sommigen schrijven dezen Psalm toe aan Jeremias. Niets belet echter het opschrift voor juist te houden en het slot van den Psalm (v. 30-37 of 33-37 of 35-37) als een bijvoegsel uit den tijd der gevangenschap te beschouwen. Volgens de meesten handelt deze Psalm in den letterlijken zin van David en in den typischen van Christus.</div>
 <div id="n973"><hi type="italic">Wateren</hi>, d.i. groote rampen, brengen <hi type="italic">mijne ziel</hi>, d.i. mijn leven, in gevaar.</div>
 <div id="n974">Ik zit in een slijkpoel van ellende en kan geen vasten voet vinden om mij er uit te trekken; in een <hi type="italic">zee</hi> van rampen ben ik <hi type="italic">geraakt</hi> ten gevolge van een <hi type="italic">stormvloed</hi> van vervolgingen.</div>
 <div id="n975">Ik heb mij <hi type="italic">heesch</hi> geschreeuwd en moede uitgezien naar hulp.</div>
 <div id="n976">Naar het schijnt, een spreekwoord voor: Ik moet zonder schuld <hi type="italic">dan</hi> boeten, nl. als zij mij kwellen.</div>
 <div id="n977">Gij kent al de zonden, die ik in <hi type="italic">mijne dwaasheid</hi> beging en, wat meer is, de door mij gepleegde <hi type="italic">euveldaden;</hi> maar Gij weet ook, dat ik voor het overige onschuldig ben.</div>
 <div id="n978">Ik word met schande overladen, als ik tevergeefs tot U roep, en die schande valt terug op hen (op mijne lotgenooten), die U <hi type="italic">verbeiden</hi> en <hi type="italic">zoeken</hi>, d.i. die, gelijk ik, op uwe hulp rekenen of U aanbidden.</div>
 <div id="n979">Een reden om verhoord te worden is, dat de zanger om wille van Gods wet en eer (vgl. v. 10 volg.) vervolging lijdt.</div>
 <div id="n980"><hi type="italic">Vreemdeling</hi> was oudtijds niet zelden gelijkluidend met vijand. Geen grievender smart, dan door de zijnen verlaten te worden in het lijden.</div>
 <div id="n981">Verklaring van v. 8: de heilige ijver, die in mij blaakte voor uwen dienst, uwe verheerlijking in het heiligdom, berokkende mij de versmading uwer vijanden.</div>
 <div id="n982">Naar het Grieksch van den Codex Vatic.: ‘ik kromde’ of ‘ik vernederde mijne ziel’. Hebr. vermoedelijk: ‘en ik weende; in het vasten (is) mijne ziel’.</div>
 <div id="n983">Het <hi type="italic">boetkleed</hi> was oorspronkelijk een gewaad van (Cilicisch) geitenhaar; het diende ook als rouwgewaad (vgl. Ps. XXIX 10). Daar de Psalmist zulk een kleed draagt, noemen zijne vijanden hem spottend en spreekwoordelijk den boeteling, om hem als een ellendigen dwaas aan te duiden, die tevergeefs daardoor bevrijding zoekt.</div>
 <div id="n984">Zie Psalm IX noot 10. Nergens wordt de vroomheid meer bespot dan in de vergaderingen van lediggangers en bij drinkgelagen.</div>
 <div id="n985">Het groote verdedigingswapen is het gebed; daarom wendt hij zich tot God in den <hi type="italic">tijd van welgevallen</hi>, d.i. nu hij Gods welwillenden en vrijgevigen bijstand zoozeer noodig heeft, en hij, daar hij nog leeft, dien ook van Gods <hi type="italic">goedertierenheid</hi> en <hi type="italic">trouw</hi> mag verbeiden.</div>
 <div id="n986">Vgl. v. 2 en 3. Hij is als in een <hi type="italic">put</hi> of groeve van rampen gestort; sluit die zich boven zijn hoofd, dan is het uit met hem.</div>
 <div id="n987">Tot hun schade en schande, te meer omdat zij (v. 20-22) zoo uitermate boosaardig zijn.</div>
 <div id="n988">Gij ziet en kent mijne kwellers; hun aantal en hunne boosheid zijn zoo groot, dat mij nog meer <hi type="italic">hoon</hi> en <hi type="italic">jammer</hi> te wachten staan. Hebr. ‘smaad heeft mijn hart gebroken en ik ben krank’.</div>
 <div id="n989">Verre van mij te troosten, vergallen zij mij elk genot en maken zij mijn lijden bitterder door spot en hoon.</div>
 <div id="n990">Niet uit wraakzucht, maar vol verontwaardiging over zooveel godtergende boosheid en hardnekkigheid, vraagt hij thans, dat God recht doe en zijnen vijanden loon naar werken en wenschen geve. Zij spijzigden en drenkten hem met gal en edik: dat omgekeerd <hi type="italic">hun tafel</hi>, d.i. hunne spijs, hun levensgenot, <hi type="italic">hun tot eenen</hi> val<hi type="italic">strik</hi> worde, waarin zij als wilde dieren hun verderf vinden; het strekke hun <hi type="italic">tot vergeldingen</hi>, d.i. tot alle soorten van straf voor alle soorten van gepleegd kwaad, en <hi type="italic">tot een struikelblok</hi>, d.i. ten ondergang.</div>
 <div id="n991">Tweede vergelding. Vgl. v. 4. De zin is: dat <hi type="italic">hunne oogen</hi> als die van stervenden ontzenuwd worden en zij uit zwakte gekromd gaan, m.a.w. breng hen tot volslagen onmacht. Hebr.: ‘Doe hunne lendenen steeds waggelen’.</div>
 <div id="n992">Andere vergelding: dat zij gebannen worden, dat het geslacht uitsterve van die mij verbanden en mij wilden ombrengen.</div>
 <div id="n993">Nieuwe reden om hen te straffen: God heeft het recht hem te slaan en Hij deed dit uit liefde, zij matigen zich booshartig het recht aan, nog toe te voegen aan het door God gezonden lijden. Hebr. in plaats van: <hi type="italic">aan de smart</hi> enz.: ‘Zij praten (spottend) over de smarten uwer gewonden’.</div>
 <div id="n994">Zwaarder vergelding: zij voegen wonden bij mijn wonden; daarom ontneem hun niet door uwe wijze beschikkingen de gelegenheid om zonden bij hunne zonden te voegen; laat hen in hunne verstoktheid de maat hunner zonden vullen, zoodat zij geen deel hebben aan de vruchten uwer rechtvaardigmaking. Sommigen vertalen: wijk af van de gewone wet uwer barmhartigheid, tot straf voor hunne afwijking; of wel: voeg straf bij straf. Vgl. Ps. V noot 8.</div>
 <div id="n995">Een beeld ontleend aan de inschrijving in de geslachtsrollen of lijsten der burgerschap. De zin is: laat hen verstoken blijven van het deelgenootschap aan het Godsrijk op aarde en in den hemel.</div>
 <div id="n996">Thans richt de Psalmist wederom den blik op zijne <hi type="italic">armoede,</hi> d.i. op zijnen droevigen toestand; deze baart hem <hi type="italic">weedom</hi>, maar geen moedeloosheid; integendeel: vast is zijn betrouwen op Gods <hi type="italic">hulp</hi>, die hij als reeds verleend beschouwt en bezingt.</div>
 <div id="n997">Dat lofgebed zal om zijn volmaakter beweegreden Gode aangenamer zijn dan een wellicht bloot uiterlijk zoenoffer, al wordt als zoodanig een <hi type="italic">jonge</hi>, krachtige <hi type="italic">var</hi> geslachtofferd. Vgl. Ps. XLIX noot 14.</div>
 <div id="n998">Het lijden van den Psalmist en de hem op zijn gebed verleende redding zijn den <hi type="italic">armen</hi>, d.i. den verdrukten en bannelingen, een voorbeeld, waarop zij tot hunnen troost kunnen zien, een waarborg voor hunne redding, waarop zij met vreugde kunnen rekenen, en een aansporing om God te zoeken in het gebed; dan zullen zij, evenals hij, gered worden.</div>
 <div id="n999"><hi type="italic">Zijne geboeiden</hi> zijn degenen, die om zijnentwil of met zijne toelating in gevangenschap of nood zijn.</div>
 <div id="n1000">Voor een zoo groote weldaad als de redding van Sion en Juda (v. 36) is de lof van den Psalmist en van de armen niet voldoende: <hi type="italic">hemel</hi> en <hi type="italic">aarde</hi> dienen daarmede in te stemmen. - Dat deze Psalm met betrekking tot den Messias gezongen werd, blijkt uit de aanhalingen daarvan in het N.T. en uit het eenparig gevoelen der HH. Vaders en schriftverklaarders. De meesten meenen, dat hij in den typischen zin een profetische schildering bevat van de zielsaandoening des Heilands gedurende zijn lijden. De lijder, die in dezen Psalm spreekt, is onschuldig, maar hij lijdt om God en door God. Wel past dit op David, die in zijn lijden een profetisch beeld van Christus was; maar de maat en de reden van dat lijden worden in dezen Psalm geschetst met beelden, welke in de smarten van Christus (vgl. v. 22) en in de straffen, die zijne vervolgers troffen (vgl. v. 26), naar de letter vervuld werden. Te midden van zijn lijden, omringd door zijne vervolgers (v. 2-5), roept de met de zonden van anderen beladen Heiland om hulp ten bate der vromen (v. 6-7). Hij dient zijnen Vader in vernedering, met ijver, geduld en zelfverloochening (vgl. Joan. II 17; Rom. XV 3), in vasten en boete; de zijnen daarentegen (vgl. Joan. I 11) nemen Hem niet op, maar overladen Hem met smaad en hoon (v. 8-13). Toch blijft Hij bidden om uitkomst (v. 14-19); zijn Vader kent zijn lijden en weet, dat zijne vijanden Hem, den verlatene, met smaad bejegenen en (vgl. Matth. XXVII 48) Hem met gal en azijn drenken (v. 20-22). Doch zijn bloed komt over hunne hoofden; de verrader Judas (vgl. Act. I 20), maar ook alle andere vijanden van Christus worden gestraft, verbannen en uit het boek der levenden gewischt (v. 23-29). Hij daarentegen wordt gered en prijst daarom zijnen Vader (v. 30-32). Aan dat heil en die vreugde nemen de vromen deel (v. 33-34), en zoo moge dan heel de wereld God prijzen, die den zijnen in zijne Kerk eene blijvende woning gesticht heeft (v. 35-37). Aldus o.a. Eusebius, de HH. Athanasius, Augustinus enz.</div>
 <div id="n1001">Zie Psalm IV noot 1 en XXXVII noot 1.</div>
 <div id="n1002">Dit ontbreekt in den grondtekst. Mogelijk diende dit opschrift om den lezer te herinneren, dat God op dezen smeekpsalm David verhoorde en hielp. Sommigen vertalen: Ter herinnering, dat God hem helpe.</div>
 <div id="n1003">Dit opschrift ontbreekt in den grondtekst. Sommigen schrijven dezen Psalm aan Jeremias toe, o.a. omdat, naar den trant van dien profeet, daarin gedeelten van oudere Psalmen (o.a. XXI, XXX, XXXIX) herhaald zijn en het opschrift verwijst naar het gebruik van den Psalm door de zonen van Jonadab, van wien ook de profeet spreekt. Anderen meenen echter, dat, naar het opschrift, de Psalm voor het eerst door David en naderhand door de Rechabieten of zonen van Jonadab gezongen werd en dat later <hi type="italic">de eerste gevangenen</hi>, d.i. die, welke naar Assyrië, of wel de eersten dergenen, die naar Babylon gevoerd werden, door dezen Psalm om troost en redding smeekten. Vgl. Jer. XXXV; IV Reg. X 15; I Par. II 55.</div>
 <div id="n1004">Zie Psalm XXX 1-3.</div>
 <div id="n1005">Gij zijt de oorzaak en het voorwerp van mijne geduldige hoop.</div>
 <div id="n1006">Van kindsbeen af genoot ik uwe genade en uwen steun en hield mijn vertrouwen op U mij staande; daarom ook waart Gij steeds het voorwerp mijner lofzangen.</div>
 <div id="n1007"><hi type="italic">Velen</hi> is het <hi type="italic">een wonder</hi>, dat ik aan de groote en talrijke rampen, die mij overstelpen, en aan de gevaren, die mij bedreigen, kan ontsnappen; maar uwe almacht verleent mij hulp.</div>
 <div id="n1008">Niet weinigen meenen hier en in v. 18 het bewijs te vinden, dat de Psalm door David op gevorderden leeftijd werd gezongen nl. tijdens den opstand van Absalom.</div>
 <div id="n1009">Die mijn leven belagen.</div>
 <div id="n1010">Vgl. Psalm XXI 12, 20; XXXIX 14.</div>
 <div id="n1011">Vgl. Psalm XL 15; XXXIV 4, 26. Het <hi type="italic">belasteren</hi> der <hi type="italic">ziel</hi> is hier gelijkluidend met tegenstreven en vervolgen: die dit doen, worden beschaamd, als God hunne booze plannen verijdelt.</div>
 <div id="n1012">Die nieuwe hulp zal voor mij een reden zijn tot nieuwen lof.</div>
 <div id="n1013">Vgl. Ps. VII noot 17. <hi type="italic">Den ganschen dag</hi>, d.i. te allen tijde. <hi type="italic">Uw heil</hi>, d.i. de mij geschonken redding.</div>
 <div id="n1014">Dewijl <hi type="italic">ik</hi> uwe machtige daden en de mij in <hi type="italic">uwe gerechtigheid</hi> geschonken weldaden niet naar behooren in schrift kan gedenken, zal ik (v. 16) die mondelings, maar ook slechts die verkondigen; dat immers kan ik. Hebr.: ‘daar ik de getallen (uwer weldaden) niet ken’, d.i. omdat zij ontelbaar zijn, zal ik ze (v. 15) onophoudelijk verheerlijken. Vgl. Ps. XXXIX 6.</div>
 <div id="n1015">Proefondervindelijk heb ik van mijn jeugd af tot nu toe uwe gerechtigheid en goedheid leeren kennen in de <hi type="italic">wonderen</hi> van hulp, die Gij voor mij verricht hebt en die ik dan ook met lof verkondig en blijf verkondigen.</div>
 <div id="n1016">De wonderen uwer krachtdadigheid.</div>
 <div id="n1017">Volgens sommigen: ik zal uwe macht verheffen tot aan de hemelen.</div>
 <div id="n1018">Ook onze <hi type="italic">nooden</hi> zijn beschikkingen van God; Hij is de geneesheer bij uitstek; Hij brandt en snijdt om te genezen; in 's menschen zwakte komt Gods kracht tot volkomener uitdrukking. Daarom had de H. Paulus overvloed van vreugde in al zijne kwellingen en betuigde Job in zijne beproeving: ‘Al doodt Hij mij, toch zal ik op Hem hopen’.</div>
 <div id="n1019">Het ‘conversus’ der Vulgaat is waarschijnlijk hier gelijk elders een hebraïsme en beteekent: wederom, opnieuw. Niets belet echter het hier door ‘omgekeerd’ te vertalen: naar de opvatting van den Psalmist houdt God zich ten tijde van het lijden afgekeerd, en wendt Hij zich tot den lijder, als Hij hem helpt. Vgl. Psalm XII 1. <hi type="italic">De afgronden der aarde</hi> zijn hier de diepste aardsche ellenden. Mogelijk staat hier en in v. 21 de verleden tijd om de zekere toekomst aan te duiden, die dan ook, naar v. 22-24, reden geeft tot uitbundigen lof.</div>
 <div id="n1020">Hebr. ‘Gij zult mijnen luister vermeerderen’.</div>
 <div id="n1021">Een Hebreeuwsche benaming van God.</div>
 <div id="n1022">‘Meditari’ beteekent hier een diep doordacht bespreken. <br/>- Deze Psalm staat in innig verband met den onmiddellijk voorafgaanden en is een gedeeltelijke herhaling van Ps. XXI en XXX. De Kerkvaders, vooral Eusebius, naderhand ook Dionysius Carthusianus, houden dan ook dezen Psalm in hoogeren zin voor een gebed van Christus te midden van zijn lijden, een weeklacht over het verraad van Judas en de wreedheid der Joden, en een jubellied over zijne verrijzenis en verheerlijking.</div>
 <div id="n1023">Naar den grondtekst allerwaarschijnlijkst: van <hi type="italic">Salomon.</hi> De meeste schriftverklaarders houden echter dezen Psalm voor het werk van David, die tegen het einde zijns levens Salomon tot koning liet zalven (III Reg. I) en daarin waarschijnlijk de aanleiding vond tot dezen zang. Volgens enkelen handelt deze in de letterlijke beteekenis over Salomon, in de typische over Christus. De meesten echter vatten slechts v. 1-3, mogelijk ook v. 4, op als een gebed van David voor Salomon, en het overige als een wensch en voorspelling omtrent het algemeene en eeuwige Rijk van den Messias, den tweeden en beteren Salomon (d.i. vredevorst), meer dan Salomon Koning en Koningszoon (v. 2), heerschende van geslacht tot geslacht (v. 5), van zee tot zee (v. 8). Dat deze Psalm over den Messias handelt, is niet alleen het eenparig gevoelen der katholieke schriftverklaarders, maar ook dat der oude rabbijnen.</div>
 <div id="n1024">De <hi type="italic">Koning</hi> en de <hi type="italic">zoon des Konings</hi> is (evenals in v. 4 <hi type="italic">de armen</hi> en <hi type="italic">de kinderen der armen</hi>) dezelfde persoon, nl. hier Salomon, de zoon van David; deze wenscht, dat zijn zoon met Gods macht, wijsheid en rechtvaardigheid het volk Gods moge richten. Dat alles viel ruimschoots ten deel aan Salomon, geheel en al aan zijn tegenbeeld Christus. Vgl. Joan. V 22, 27.</div>
 <div id="n1025"><hi type="italic">De bergen</hi> en <hi type="italic">de heuvelen</hi> staan hier voor het gansche bergachtige land. De Psalmist wenscht, dat bij de regeering van den nieuwen vorst en ten gevolge zijner rechtvaardigheid het land in overvloed <hi type="italic">vrede</hi> en <hi type="italic">gerechtigheid</hi> moge ontvangen. <hi type="italic">Vrede</hi> en <hi type="italic">gerechtigheid</hi> zijn hier het beeld van allen natuurlijken en bovennatuurlijken zegen en van alle werken des vredes en der gerechtigheid; algemeene vrede en heiligheid kenmerken steeds bij de profeten het Rijk van den Messias. Vgl. Is. II 4; Mich. IV 3.</div>
 <div id="n1026">Hij zal <hi type="italic">richten</hi> zonder aanzien van persoon, ten voordeele der <hi type="italic">armen</hi>, d.i. der onderdrukte rechtvaardigen, en door zijne vonnissen <hi type="italic">den lasteraar</hi>, d.i. den onderdrukker (vgl. Ps. LXX 13), <hi type="italic">vernederen.</hi> Sommigen leggen dit uit van Salomon, doch zoo, dat het ten volle werd vervuld in den Messias, die de onderdrukten redt uit de macht van den helschen leugenaar. Vgl. Is. XI 3-5.</div>
 <div id="n1027">Zoolang als zon en maan zullen duren, m.a.w. eeuwig. Vgl. v. 7. Hebr.: ‘men vreeze U zoolang als’ enz.</div>
 <div id="n1028">Het Hebr. kan zoowel <hi type="italic">vacht</hi> als afgemaaid grasland beteekenen. De zin is ongetwijfeld: gezonden door den Vader, zal de Messias uit den hemel op de aarde <hi type="italic">nederdalen</hi> en, gelijk de regen een vacht of eene weide bevochtigt, zoo zal Hij het menschdom met zijne zegeningen vervullen. Mogelijk wordt hier gezinspeeld op <hi type="italic">de vacht</hi> van Gedeon (Jud. VI 37 volg.); naar het gevoelen der HH. Vaders wordt daardoor de reine schoot der H. Maagd aangeduid, in welken de Heiland nederdaalde, of wel het Joodsche volk, dat het eerst de zegeningen van den Messias genoot. Sommigen vinden in dit laatste geval door <hi type="italic">de aarde</hi> de heidenen aangeduid, die, nadat de Joden den Messias verworpen hadden, die zegeningen ontvingen, evenals naderhand de dauw <hi type="italic">de aarde</hi> bevochtigde, terwijl de vacht van Gedeon droog bleef. Vgl. Jud. VI 40; Is. XLV 8.</div>
 <div id="n1029">De door de zonden als uitgestorven <hi type="italic">gerechtigheid</hi> herrees door Hem, gelijk het gras door den regen, en (Hebr.) bloeide op; <hi type="italic">vrede</hi> werd in <hi type="italic">overvloed</hi> aan het menschdom geschonken en wel <hi type="italic">totdat</hi> enz., d.i. voor altoos en (v. 8) overal.</div>
 <div id="n1030">Zijn Rijk zal niet gelijk het oude Godsrijk alleen Palestina omvatten, maar zich <hi type="italic">van de</hi> Middellandsche <hi type="italic">zee</hi> en <hi type="italic">van den stroom</hi>, d.i. den Euphraat, uitstrekken <hi type="italic">tot</hi> aan <hi type="italic">de</hi> andere <hi type="italic">zee</hi>, die de uiterste grens <hi type="italic">van den aardbol</hi> uitmaakt.</div>
 <div id="n1031">Ter uiteenzetting van v. 8 worden thans in v. 9-10 enkele volken, vijanden der Joden, genoemd om allen aan te duiden. Door <hi type="italic">Ethiopiërs</hi>, Hebr. ‘woestijnbewoners’, worden hier wel de nomaden bedoeld, die ten oosten en ten westen der Arabische Golf leefden.</div>
 <div id="n1032"><hi type="italic">Tharsis</hi> (vgl. Ps. XLVII 8) en <hi type="italic">de eilanden</hi>, d.i. de in en om de Middellandsche Zee gelegen landen, staan hier om het verre Westen of Europa, <hi type="italic">Arabië</hi> en <hi type="italic">Saba</hi> (waarschijnlijk het in het zuiden van Egypte gelegen Meroë) om het Oosten en Zuiden, Azië en Afrika aan te duiden; die landen waren destijds zeer rijk en konden dus heerlijke <hi type="italic">geschenken aanbrengen</hi> om den Messias als Heer en Koning der wereld te huldigen. Naar de letter werd dit vervuld door de Wijzen uit het Oosten (Matth. II 1 en 11); naar den zin door de bekeering der heidenen. Zie v. 11.</div>
 <div id="n1033">In beeldspraak worden hier (v. 12-16) de weldaden aangeduid, welke de Messias aan het menschdom zal bewijzen. Hij zal <hi type="italic">den arme,</hi> d.i. de verdrukten en hulpeloozen, <hi type="italic">bevrijden</hi> van hunne <hi type="italic">machtige</hi> verdrukkers (voornamelijk van den duivel); in zijne straffen zal Hij hen ontzien (v. 13) en hunne <hi type="italic">zielen</hi>, d.i. hun lichamelijk leven (maar veel meer nog dat der ziel), <hi type="italic">redden.</hi></div>
 <div id="n1034"><hi type="italic">Woeker</hi> en <hi type="italic">onrecht</hi> duiden hier alle soort van ongerechtigheid aan, door welke de onderdrukte menschen tot slavernij werden gebracht; van die slavernij zal hen de Messias door zijn bloed <hi type="italic">vrijkoopen</hi>, zoodat bij Hem <hi type="italic">hun naam</hi> (d.i. hun wezen, Hebr. ‘hun bloed’) <hi type="italic">in eere</hi> komt als die zijner vrienden. Vgl. Joan. XV 15.</div>
 <div id="n1035">Waarschijnlijk is de zin: Hij, de Messias, zal de Koning der eeuwen zijn; <hi type="italic">Arabisch goud</hi>, d.i. het edelste en beste, zal men Hem opdragen; de volkeren zullen Hem huldigen en <hi type="italic">wegens Hem</hi> God <hi type="italic">aanbidden,</hi> d.i. God prijzen of God smeeken, dat het Rijk van den Messias zich moge uitbreiden; zij zullen <hi type="italic">Hem den ganschen dag</hi>, d.i. onophoudelijk, <hi type="italic">zegenen,</hi> nl. Hem geluk en verheerlijking wenschen of Hem prijzen wegens de redding van het menschdom.</div>
 <div id="n1036">De zegeningen, die het Rijk van den Messias zal aanbrengen, worden door de profeten (vgl. Is. XI 6 volg. en Joël. III 18) herhaaldelijk voorgesteld onder beelden, die herinneren aan de aardsche zegeningen van het paradijs. <hi type="italic">Er zal versterking zijn</hi>, d.i. versterkend graan zal groeien zelfs op de anders onvruchtbare <hi type="italic">toppen der bergen</hi>, en zoo zal het zich dan welig <hi type="italic">verheffen</hi> op <hi type="italic">den Libanon,</hi> en gelijk de vruchten des lands, zoo zullen ook <hi type="italic">die van de stad,</hi> d.i. de inwoners, aangroeien en bloeien. De grondtekst heeft: ‘ruischen als de (ceders van den) Libanon zal hare vrucht’ (d.i. die der aarde of der tarwe). Dat alles dient hier om de zegeningen der Kerk en hare uitbreiding aan te duiden.</div>
 <div id="n1037">Wie alom en gestadig zulken zegen aanbrengt, diens <hi type="italic">naam</hi> dient <hi type="italic">gezegend</hi>, d.i. verheerlijkt, te worden, en wel <hi type="italic">eeuwig;</hi> immers <hi type="italic">voor het aangezicht der zon</hi>, d.i. eeuwig, <hi type="italic">duurt zijn naam voort.</hi> Hebr.: ‘Werpe zijn naam spruiten’, d.i. moge de naam van Christus zich in dien oer Christenen vermenigvuldigen.</div>
 <div id="n1038">Uit dit onderschrift, dat hier enkel dient ten besluit van den tweeden bundel, blijkt, dat naar de opvatting des verzamelaars zoo niet alle, dan toch de meeste der voorafgaande Psalmen het werk van David zijn. Dat er nog andere Psalmen van David in de volgende bundels voorkomen, wordt daardoor niet uitgesloten.</div>
 <div id="n1039">Vgl. Ps. XLIX 1. De inhoud van dezen Psalm, den eersten van den derden bundel, heeft veel overeenkomst met dien van Psalm I en XXXVI.</div>
 <div id="n1040">De dichter zet hier de slotsom der volgende overweging als gedenkspreuk voorop: al blijkt zulks niet altijd terstond, toch beschikt God steeds alles ten goede <hi type="italic">voor</hi> het ware <hi type="italic">Israël</hi>, te weten voor hen, die <hi type="italic">oprecht van harte zijn</hi>, d.i. die, met volkomen onderwerping aan Gods beschikkingen, in alles zijnen wil trachten te volbrengen.</div>
 <div id="n1041">Het gezicht van de welvaart der boozen was voor mij een beproeving, die mij bijna aan Gods wijsheid en rechtvaardigheid zou hebben doen twijfelen en mij (v. 3) deed verlangen naar hunnen <hi type="italic">vrede</hi>, d.i. naar het genot van hun uiterlijk welvaren en hnnne (althans oogenschijnlijke) innerlijke tevredenheid. Hiervan volgt nu een uitvoeriger beschrijving.</div>
 <div id="n1042">De vermoedelijke zin is: te midden van hunnen voorspoed denken de boozen niet aan hunnen <hi type="italic">dood,</hi> en treft hen <hi type="italic">rampspoed,</hi> dan heeft deze geenen <hi type="italic">duur.</hi> Sommigen vertalen: God ziet niet om naar hunnen dood, d.i. ondanks hunne boosheid laat Hij ze leven, en treft hen rampspoed, dan ontbreekt het hun niet aan versterking en troost. Hebr. misschien: ‘want zij zijn zonder banden (d.i. smarten) tot aan hunnen dood, en vet is hunne kracht’, d.i. zij genieten een bestendig welzijn.</div>
 <div id="n1043">De gewone ongemakken en lasten van het menschelijk leven drukken hen niet, en (v. 6-9) dat maakt hen overmoediger en booshartiger.</div>
 <div id="n1044">Zij pronken zelfs daarmede.</div>
 <div id="n1045">Hun <hi type="italic">vet</hi>, d.i. hun rijkdom of hun onmeedoogendheid (vgl. Ps. XVI 10), doet hen allerlei <hi type="italic">ongerechtigheid</hi> begaan en zij vieren den teugel aan hunnen <hi type="italic">hartstocht.</hi> Hebr.: ‘hunne oogen treden te voorschijn uit vet’, d.i. misschien: zij laten de blikken van hun welgedaan gelaat begeerlijk op alles vallen. Of wel: uit hun gevoelloos hart komen allerlei begeerten op, en wat hun hartstocht wil, daartoe gaan zij over.</div>
 <div id="n1046"><hi type="italic">In de hoogte</hi> van hunnen trots.</div>
 <div id="n1047">Misschien: zij sparen in hunne hoogmoedige taal noch den Hemel noch iets op aarde. Mogelijk ook: zij spreken, als waren zij God in den hemel zelf, en hunne tong schrijft alom de wet voor, sticht alom onheil.</div>
 <div id="n1048">Tweede reden van Asaph's twijfelingen: op het gezicht van den rijkdom (v. 3), het geluk (v. 4-5) en de macht (v. 6-9) der boozen richt ook <hi type="italic">mijn volk</hi>, d.i. het volk, dat tot dusverre dacht en deed gelijk de dichter, zich naar de kwade beginselen der boozen, en <hi type="italic">volle</hi>, d.i. gelukkige, <hi type="italic">dagen</hi> zijn (althans naar hunne meening) nu ook hun aandeel. Hebr.: ‘en wateren der volheid slurpen zij’, d.i. zij genieten overvloed; of: met volle teugen drinken zij het water dier verderfelijke leerstellingen.</div>
 <div id="n1049">Ook die misleiden drukken hunnen twijfel aan Gods alwetendheid en rechtvaardigheid uit; want, zeggen zij (v. 12), de boozen, die (naar de Septuagint: voor immer) <hi type="italic">overvloed</hi> hadden aan aardsche goederen, hebben in hunne boosheid nog nieuwe <hi type="italic">rijkdommen</hi> kunnen verwerven.</div>
 <div id="n1050">Thans herhaalt de Psalmist wat hij <hi type="italic">zeide</hi>, nl. in zijn hart (vgl. v. 15), m.a.w. welke zijne twijfelingen waren: is er geen vergelding, dan heb ik mij zonder nut en reden op innerlijke en uiterlijke gerechtigheid toegelegd. Vgl. Ps. XXV noot 7.</div>
 <div id="n1051">Zonder nut en reden werd ik telken dage van den vroegen ochtend af (naar de Septuagint: tot aan den ochtend) met kwellingen overladen. Het zinverband kan ook zijn: alhoewel ik (v. 13) naar gerechtigheid streefde, toch (v. 14) werd ik dagelijks met rampen overladen.</div>
 <div id="n1052">Dat, zegt de dichter, waren de twijfelingen, die in mijnen geest oprezen, maar die door mij noch beaamd, noch uitgesproken werden: dan hadde ik immers <hi type="italic">het geslacht van uwe zonen</hi>, d.i. de vromen, en hunne opvatting over uwe vaderlijke voorzienigheid voor verwerpelijk verklaard en mij van hen afgescheiden. Sommigen vertalen: ik zou de vromen op het dwaalspoor en tot bederf gebracht hebben.</div>
 <div id="n1053">Ik was er op bedacht de oplossing van het raadsel omtrent den voorspoed der boozen te vinden; maar het bleef als een zware kwelling voor mijne oogen staan, totdat ik (v. 17) geloovig Gods wijsheid aanbad.</div>
 <div id="n1054">De moeielijkheid werd voor mij opgelost, toen <hi type="italic">ik Gods heiligdom</hi> binnentrad; in die plaats der openbaring werd mijn geloof aan Gods wijsheid opgewekt en leerde ik den toestand der boozen juist beoordeelen, doordien ik nadacht over hun ongelukkig uiteinde.</div>
 <div id="n1055">De vermoedelijke zin is: om de doortrapte boosheid der ongerechtigen hebt <hi type="italic">Gij het</hi> zoo <hi type="italic">beschikt</hi>, dat zij tijdelijken voorspoed hebben; deze dient U als een middel om hen, in hunnen hoogmoed daarover, tot val te brengen. Hebr.: ‘op glibberigen bodem plaatstet Gij hen, en Gij liet hen in puin vallen’; d.i. hun voorspoed brengt hun geen standvastig geluk; weldra komen zij tot val en er blijft hun niets over.</div>
 <div id="n1056">Gelijk een <hi type="italic">droombeeld</hi> bij het ontwaken vervliegt, zoo zal door uw toedoen, o God, ook <hi type="italic">hun beeld,</hi> d.i. zoo zullen de rijke boozen en hun schijngeluk, te niet gaan <hi type="italic">in uwe stad</hi>, d.i. ten aanschouwen en ten bate der uwen. Hebr.: ‘Als van een droom, wanneer men opwaakt, o God, ontdoet Gij U bij uw ontwaken van hun beeld’.</div>
 <div id="n1057">De dichter gaat thans de reden opgeven, waarom hij de wijsheid van Gods beschikkingen niet vroeger heeft ingezien: zijn <hi type="italic">hart was ontstoken</hi> door ontevredenheid en zijne <hi type="italic">nieren</hi>, d.i. zijne begeerten (vgl. Ps. VII 10), hadden zich van het goede afgewend en zich <hi type="italic">omgekeerd</hi> naar het verlokkelijke geluk der boozen; zoodoende was ook hij in zijne verstandelijke vermogens <hi type="italic">tot een niets</hi> en in zijn oordeel en verlangens onzinnig <hi type="italic">geworden.</hi> Sommigen leggen v. 21-22 uit in verband met v. 16: mijn hart werd van kommer, mijne nieren van smarten verteerd; maar dat was onverstandig van mij.</div>
 <div id="n1058">Voor <hi type="italic">lastdier</hi> heeft de grondtekst ‘behemoth‘, vermoedelijk hier een nijlpaard, een dier dat door zijn plompheid uitmunt (vgl. Is. XXX noot 5). Nadat de dichter op die wijze zijne dwaasheid erkend en de beproeving doorstaan heeft, betuigt hij zijne voornemens voor de toekomst: hij wil bij God zijn, d.i. zich geheel en al aan God overlaten. Anderen vatten dit op als verleden: niettegenstaande ik zoo onzinnig was, toch stond (en sta ik steeds) onder uwe bescherming en leiding.</div>
 <div id="n1059">Gij behoedt mij door uwe genade tegen dwaling en val; Gij beschikt mijnen levenswandel <hi type="italic">naar uwen wil</hi> en uwe wijsheid en <hi type="italic">neemt mij</hi> tot mijne <hi type="italic">eer</hi> op onder het getal uwer beschermelingen. Niet weinigen zien in de <hi type="italic">eer</hi> het loon der vromen in het toekomstig leven.</div>
 <div id="n1060">Een vurige ontboezeming van vertrouwen en liefde: Gij, o God, helpt mij en blijft bij mij; naar welke andere geneugten des hemels of der aarde zou ik dan nog haken?</div>
 <div id="n1061">Al vergaat mijn lichaam en mijn vleeschelijk hart, <hi type="italic">God</hi> blijft eeuwig de liefde en het aandeel mijner ziel.</div>
 <div id="n1062">Nogmaals geeft de Psalmist aan, welke Gods laatste beschikking is omtrent boozen (v. 27) en braven (v. 28). Wie door de zonde, voornamelijk door afgoderij, zich van God verwijdert, en zoo ontrouw wordt aan het tusschen God en Israël gesloten verbond (dat herhaaldelijk onder het beeld van een huwelijk wordt voorgesteld, vgl. Os. I noot 2), pleegt een soort van geestelijk overspel, dat door God met den ondergang bestraft wordt.</div>
 <div id="n1063">Hebr.: ‘opdat ik al uwe werken verkondige’. <br/>- Ontelbare malen vindt men v. 25-26 aangehaald als een uitdrukking van brandende liefde tot God om God: Hij en Hij alleen is de oorzaak en het voorwerp van alle geloof, alle hoop, alle liefde, alle geluk. Hij en Hij alleen kan, als de eeuwige God, de onbeschrijfbare waarheid, de oneindige goedheid, den mensch, d.i. de hoogere behoeften van zijn verstand <hi type="italic">(hart)</hi> en gemoed <hi type="italic">(vleesch)</hi>, volkomen bevredigen; beide bezwijken in het volle aanschouwen en bezitten van het hoogste goed, dat zij zich tot hun aandeel hebben gekozen, met hetwelk zij eeuwig vereenigd zullen blijven en dat hen volledig en eeuwig zal verzadigen. Aldus o.a. Dionysius Carthusianus.</div>
 <div id="n1064">Zie Ps. XXXI noot 1. Verscheidene oudere en nieuwere schriftverklaarders houden dezen Psalm voor een klaaglied over de onderdrukking des volks en de onteering van den tempel onder Antiochus Epiphanes (vgl. I Mach. I en IV); de meesten echter beschouwen hem als een weeklacht uit den tijd der Ballingschap, toen niet slechts de poorten des tempels, zooals I Mach. IV 38 verhaald wordt, maar de gansche tempel verbrand was. Vgl. v. 7. Nakomelingen van <hi type="italic">Asaph</hi> leefden toen nog, evenals ten tijde van Esdras en Nehemias. Zie I Esdr. III 10; II Esdr. VII 45.</div>
 <div id="n1065">Getal, omvang en duur der rampen doen den Psalmist bijna vreezen, dat God het volk verstooten en ten ondergang gedoemd heeft, hetwelk Hij toch vroeger als <hi type="italic">schapen</hi> op zijne <hi type="italic">weide,</hi> d.i. in het beloofde land, geplaatst had.</div>
 <div id="n1066"><hi type="italic">Van den beginne,</hi> d.i. van overoude tijden af, had God zijne <hi type="italic">vergadering</hi>, d.i. het uitverkoren volk, krachtens zijn bondgenootschap met Abraham, als zijn volk <hi type="italic">bezeten;</hi> later had Hij het als den <hi type="italic">staf</hi> zijner <hi type="italic">erfenis</hi>, d.i. als het Hem met den maatstaf toegemeten erfdeel, of als den stam (Hebr.), als het volk, dat Hem toebehoorde, door Moses <hi type="italic">vrijgekocht;</hi> eindelijk had Hij zich, ten tijde van David, op Sion tusschen zijn volk gevestigd. Zou zooveel voorliefde nu ineens ophouden?</div>
 <div id="n1067">Sta op en maak in uwe almacht een einde aan den overmoed onzer vijanden. Hebr.: ‘Licht uwe schreden op tot (d.i. kom en zie) de eeuwige (d.i. onherstelbare) verwoestingen’. <hi type="italic">De euveldaden</hi> worden nu afzonderlijk geschetst in v. 4-9: de vijanden hebben het namelijk gemunt op Gods tempel, dien zij vernietigen, en zijne feestdagen, die zij ontheiligen en te gelijk met den dienst van den waren God afschaffen.</div>
 <div id="n1068">Hebr.: ‘Uwe haters brulden midden in uwe verzamelplaats’, nl. in den tempel.</div>
 <div id="n1069">Zonder <hi type="italic">acht</hi> te geven op de heiligheid van den U toegewijden tempel hebben zij hunne <hi type="italic">teekenen</hi>, d.i. hunne standaards, <hi type="italic">als</hi> zege<hi type="italic">teekenen op de tinne</hi> daarvan gezet, als ware het de <hi type="italic">uitgang</hi> of poort (van een hunner steden), waardoor zij vrijen toegang (aldus de Septuagint) hebben, terwijl toch geen heiden uwen tempel mocht binnentreden. Sommigen vertalen: zij hebben aan hunne afgodsbeelden en hunne godsdienstige gebruiken plaats gegeven zoowel bij de poorten als op de tinne des tempels.</div>
 <div id="n1070">Hebr.: ‘Het zag uit, gelijk wanneer men aksen zwaait in houtgewas; zoo nu slaan zij zijn snijwerk stuk met bijl en hamers’.</div>
 <div id="n1071">Zij hebben <hi type="italic">de tent van uwen naam</hi>, d.i. den tempel, de woonplaats uwer Majesteit, <hi type="italic">tot aan den grond</hi> (aldus de Septuagint) neergehaald en ontheiligd, en (v. 8) zulks met de booshartige bedoeling om den waren godsdienst van de aarde te doen verdwijnen.</div>
 <div id="n1072">Hebr.: ‘Wij zullen ze te gader verdelgen; zij verbranden alle godsgestichten in het land’. Door godsgestichten worden dan waarschijnlijk de voorhoven enz. van den tempel, volgens sommigen de synagogen bedoeld. Of deze echter vóór de ballingschap reeds bestonden, is onzeker.</div>
 <div id="n1073"><hi type="italic">Onze teekens</hi>, d.i. of wel: onze standaarden zijn verdwenen, onze macht, ons volksbestaan is vernietigd; of wel: tempel, altaar, godsdienstige plechtigheden enz., die ons een teeken en onderpand waren van Gods tegenwoordigheid en bescherming, zijn er niet meer, evenmin als de profeten, die Hij gewoon was te zenden: Hij kent en beschermt ons niet verder als de zijnen. Hebr.: ‘er is niemand onder ons, die weet hoelang’ (d.i. het nog zal duren).</div>
 <div id="n1074">Israël, het voorwerp van Gods voorliefde, wordt herhaaldelijk (vgl. Num. XI 12; Is. XL 11) voorgesteld onder het beeld van eenen zuigeling of een lam, dat Hij in zijnen boezem draagt. Thans heeft Hij de hand, waarmede Hij het daar vasthield, teruggetrokken, zoodat het tot val komt. Naar den grondtekst zegt de Psalmist: Waarom trekt Gij uwe hand terug en uwe rechterhand? Uit uwen boezem breng (ze) te voorschijn (ter) verdelging (van den vijand).</div>
 <div id="n1075">Thans, v. 12-17, volgen de beweegredenen, die op eene spoedige en afdoende hulp doen hopen: God was en is de <hi type="italic">koning</hi> van zijn volk: Hij moet dus helpen; maar Hij kan het ook: getuige het <hi type="italic">heil</hi>, de redding, die Hij herhaaldelijk <hi type="italic">in het midden</hi>, d.i. ten aanschouwen <hi type="italic">van</hi> geheel <hi type="italic">de aarde,</hi> aan zijn volk verschaft heeft, zooals o.a. bij de Roode Zee (v. 13, 14), in de woestijn (v. 15) en aan den Jordaanstroom; Hij toch (v. 16, 17) is almachtig.</div>
 <div id="n1076">Een herinnering aan den doortocht door de Roode <hi type="italic">Zee</hi>, welker <hi type="italic">wateren</hi> als muren vast stonden en waarin <hi type="italic">de koppen der draken</hi>, d.i. de macht der Egyptenaren (vgl. Ps. LXVII 31; Ezech. XXIX 3; XXXII 2), <hi type="italic">vergruisd</hi> werden. Exod. XIV 21 en 27 volg.</div>
 <div id="n1077">Een beeldspraak om de voordeelen en het genot aan te duiden, dat <hi type="italic">de volkeren van Ethiopië</hi> hadden bij den ondergang der Egyptenaren. Hebr.: ‘Gij hebt de koppen van den Leviathan (de krokodil, het symbool van Egypte) verpletterd, hem (nadat hij aan land gespoeld was) tot spijs gegeven aan het volk der woeste dieren’.</div>
 <div id="n1078">Eigenlijk: Gij hebt in de woestijn de rotsen gespleten en daaruit <hi type="italic">bronnen</hi> doen ontspringen, die tot <hi type="italic">stortvloeden</hi> werden. Voor <hi type="italic">Ethan's stroomen</hi> heeft de grondtekst ‘altijd vloeiende stroomen’; naar alle waarschijnlijkheid is hier de Jordaan bedoeld. Vgl. Jos. III 15-17.</div>
 <div id="n1079">God kan helpen, immers Hij is almachtig. Dat blijkt uit de schepping, die zijn werk is.</div>
 <div id="n1080"><hi type="italic">Wees hieraan</hi>, o God, <hi type="italic">gedachtig</hi>, nl. aan den hoon des vijands enz. Naar de Septuagint: Wees gedachtig aan uwe schepping. <hi type="italic">Onzinnig</hi> staat hier en elders voor ongeloovig, goddeloos en als tegenstelling van <hi type="italic">die</hi> (v. 19) God <hi type="italic">belijden.</hi></div>
 <div id="n1081"><hi type="italic">Het roofgedierte</hi> zijn de vijanden, waarschijnlijk de Chaldeërs, aan welke God de <hi type="italic">zielen,</hi> d.i. het leven, zijner belijders (Hebr.: ‘zijner tortelduif’, nl. van zijn bemind volk), niet moet prijsgeven.</div>
 <div id="n1082">De vermoedelijke zin is: Gij hebt door <hi type="italic">uw verbond</hi> het land aan Israël toegezegd; welnu, <hi type="italic">de duisteren des lands</hi>, d.i. het onbekende volk, dat zich hier genesteld heeft, bezit alom in den lande <hi type="italic">huizen</hi>, die het door <hi type="italic">ongerechtigheid</hi> verworven heeft. Naar den grondtekst is de zin waarschijnlijk: de schuilhoeken des lands zijn vol huizen des gewelds, d.i. alom huizen roovers in schuilhoeken en plegen geweld tegen de armen, die in het land zijn achtergebleven. Vgl. Jer. LII 16.</div>
 <div id="n1083">Kastijd als opperrechter <hi type="italic">den dwaze</hi>, d.i. het goddelooze volk, dat U en de uwen <hi type="italic">den geheelen dag</hi>, d.i. onophoudelijk, beschimpt. <br/>- Weinige Psalmen passen zoo juist als deze op het ontstaan, het wezen en het lijden der Kerk van Christus. Zij immers is (v. 2) zijne door Hem vrijgekochte vergadering, het Sion, waar Hij woont; hevig (v. 3-7) wordt zij bestreden door zijne vijanden, die (v. 8) allen godsdienst willen doen verdwijnen. In dien strijd schijnt God (v. 9-11) zich veraf te houden; maar geen nood! (v. 12) De Kerk heeft Christus tot koning; te Jerusalem, het geestelijk middelpunt der wereld (aldus de HH. Hilarius en Hiëronymus; of: in den schoot der H. Maagd, naar den H. Bernardus), heeft Hij haar heil gewrocht; Hij heeft (v. 13) door zijne kracht een zee van volkeren in zijnen dienst bevestigd, den kop van den helschen draak verplet en de heidenen (v. 14 naar den H. Augustinus) geheel en al aan den dienst des duivels doen verzaken. Bronnen van genade (v. 15) heeft Hij doen ontspringen, stroomen van zonden heeft Hij gestuit. Hij is (v. 16, 17) de bron van alle bovennatuurlijk licht en leven. Daarom zal Hij (v. 18-23), getrouw aan zijn verbond, de zijnen helpen tegen hunne vijanden.</div>
 <div id="n1084">Zie Ps. IV noot 1; LXV noot 2 en XLIX noot 1. Vrij algemeen neemt men aan, dat deze Psalm dagteekent van het beleg van Jerusalem door Sennacherib ten tijde van koning Ezechias. In verband met de voorspelling van Isaias XXXVII 33 is deze Psalm eene uiting van vast vertrouwen op Gods hulp, en Psalm LXXV een dankbetuiging voor het verleenen daarvan. Opmerkelijk genoeg komt de inhoud van Psalm LXXIV overeen met dien van Anna's lied I Reg. II 1-10.</div>
 <div id="n1085">In zijn vast vertrouwen op Gods toegezegde hulp, belooft de Psalmist hier bij voorbaat een warme dankbetuiging. De grondtekst heeft: ‘Wij danken U, o God, wij danken; want nabij is uw naam’.</div>
 <div id="n1086">De Psalmist laat in v. 3-4 God optreden en zeggen, dat Hij rechtvaardige vonnissen zal vellen en dus de zijnen helpen, als Hij <hi type="italic">den tijd</hi> waarneemt, d.i. het oogenblik gekomen acht en het benuttigt.</div>
 <div id="n1087">De zin blijkt wel deze: de rampen, die de aarde, en dus ook Israël, overstelpen door toedoen der boozen (der Assyriërs), zijn zoo hoog gestegen, dat zij als was <hi type="italic">wegsmelt</hi>, d.i. haren ondergang nabij is (vgl. Ps. XLIV 3); maar geen nood! Ik, de Almachtige, Ik heb <hi type="italic">hare zuilen bevestigd</hi>, d.i. de aarde gegrondvest.</div>
 <div id="n1088">Sommigen meenen, dat God in v. 5-6 voortgaat. Volgens de meesten roept in v. 5-9 de Psalmist of het volk den <hi type="italic">boozen</hi> (Hebr.: ‘den snoevers’, d.i. den Assyriërs, vgl. IV Reg. XVIII 23) toe: Pleegt geen onrecht; verheft u niet op uwe macht, want gij zult vernederd worden; spreekt niet onbeschaamd tegen God; want gij zult den kelk van zijnen toorn ledigen tot den droesem toe. Vgl. Ps. XVII noot 4.</div>
 <div id="n1089">In zijne geestvervoering breekt de dichter hier af en verzwijgt de woorden: ‘verwachten wij hulp’, om terstond van de verbeide redding te spreken, die niet van de volkeren uit het <hi type="italic">oosten, het westen</hi> of <hi type="italic">het verlaten gebergte</hi>, nl. ten zuiden van Judea, dus uit het zuiden, maar van God uit den hooge komt: want Hij <hi type="italic">is rechter</hi>, d.i. Hij geeft aan ieder, dus ook ons en u, wat hij verdiend heeft.</div>
 <div id="n1090">De straffen, die de goddelijke Rechter over u (Assyriërs) doet nederdalen, zullen u van de been brengen evenals <hi type="italic">zuivere</hi>, niet met water aangelengde, maar uit verschillende soorten vermengde en daarom sterk bedwelmende wijn. God heeft daarmede een schenkkan gevuld, en terwijl Hij die neigt, giet Hij daaruit den wijn van zijnen toorn <hi type="italic">in genen</hi>, d.i. in uwen, drinkbeker; en zijn toorn is niet gering, noch voorbijgaand; want nog rest de <hi type="italic">droesem</hi> van dien lijdenskelk; en <hi type="italic">alle zondaars der wereld zullen</hi> dien <hi type="italic">drinken,</hi> totdat de droesem <hi type="italic">geledigd</hi>, d.i. Gods rechtvaardigheid zal voldaan zijn. Vgl. Is. XXXVII 36-38 en IV Reg. XIX 32-36. Sommigen vertalen: Hij neigt (den beker) van deze zijde naar gene, d.i. Hij dwingt allen te drinken. De grondtekst heeft: ‘Want een beker is in de hand des Heeren en hij schuimt van wijn, hij is vol van mengsel en Hij schenkt daaruit. Zijnen droesem moeten slurpen, drinken de zondaars op de aarde’.</div>
 <div id="n1091">Vol vertrouwen op de toegezegde en reeds bezongen hulp herhaalt de Psalmist in den naam van Israël zijne voornemens en beloften van v. 2.</div>
 <div id="n1092">Gesterkt door God, die de kracht van den rechtvaardige verheft, zal hij medewerken om de macht van den booshartigen vijand te verbreken. Niet weinigen meenen, dat v. 11 evenals v. 3-4 alleen passen kan in den mond van God, die hier door den Psalmist opnieuw zijne hulp toezegt. <br/>- De HH. Augustinus en Athanasius en na hen Euthymius, Bellarminus, Dionysius Carthusianus en anderen zien in dezen Psalm een voorspelling van het laatste oordeel, dat Christus zal komen houden als zijn tijd (v. 3) gekomen is. Dan zal de aarde door een verslindend vuur wegsmelten en al hare bewoners zullen omkomen; intusschen zal God de rechtvaardigen, de steunpilaren der wereld, behouden (v. 4). Den hoogmoedigen daarentegen zal het slecht vergaan: zij zullen zich noch in het oosten noch in het westen kunnen verschuilen (v. 5-7) voor het oog van den goddelijken Rechter, die alsdan de zondaars zal vernederen en straffen, de rechtvaardigen verheffen (v. 8-10); Hij zal zijnen toorn ten volle uitgieten over alle zondaars der aarde. De Kerk integendeel zal Hem eeuwig verheerlijken; de macht der duivelen zal gebroken, die van den Rechtvaardige, nl. van Christus, zal verheven worden (v. 11).</div>
 <div id="n1093">Zie Ps. IV noot 1; XLIX noot 1. De inhoud van dezen Psalm (vgl. Ps. XLVII) komt overeen met het opschrift: <hi type="italic">Op</hi> (tegen) <hi type="italic">de Assyriërs.</hi> Dit laatste ontbreekt echter in den grondtekst. Allerwaarschijnlijkst werd hij gezongen als zegelied over hunne in Psalm LXXIV voorspelde en IV Reg. XIX 32-36 verhaalde nederlaag. De Psalmist toont aan, dat God geholpen heeft, omdat Hij als beschermer op Sion woont en opdat ook de heidenen zijne macht zouden erkennen en vreezen.</div>
 <div id="n1094">Door zijn verblijven <hi type="italic">op Sion</hi> en door alles, wat Hij vroeger, maar vooral onlangs <hi type="italic">in Judea</hi> en voor Israël verrichtte, is God daar en elders in al de grootheid van zijnen <hi type="italic">naam</hi>, d.i. van zijn wezen, <hi type="italic">bekend</hi> geworden.</div>
 <div id="n1095">Duurzame <hi type="italic">vrede</hi> is door Hem verschaft aan Jerusalem, <hi type="italic">zijne stede</hi>, en aan Sion, zijne <hi type="italic">woonplaats;</hi> of wel, naar den grondtekst en het parallelisme: zijne stede, d.i. zijn verblijf, is gevestigd in Salem (de oude naam van Jerusalem, die Vrede beteekent), en zijne woonplaats op Sion.</div>
 <div id="n1096">Een schitterend bewijs van die beschermende tegenwoordigheid heeft Hij gegeven, doordien Hij aldaar het krijgstuig en de oorlogswoede van den vijand verbroken heeft. Hebr.: ‘daar heeft Hij de bliksems van den boog (de bliksemende pijlen) verbroken’.</div>
 <div id="n1097">Waarschijnlijk een zinspeling op de zending van den engel, die als een bliksem <hi type="italic">van de eeuwige bergen</hi>, d.i. van Sion en Moria, de bergen, waarop Jerusalem voor eeuwig gevestigd is (vgl. Ps. XLVII 9), uitging en de Assyriërs vernielde. Anderen meenen, dat hier sprake is van onwrikbare bergen in het algemeen, wier hooge toppen net eerst beschenen worden door het licht, dat uit den hemel daalt. De grondtekst heeft: ‘schrikkelijk zijt Gij; heerlijk van (boven op) het buitgebergte’; d.i. waarschijnlijk: Uwe heerlijkheid straalt ontzagwekkend van de bergen rondom Jerusalem, waar de uwen buit verzamelden.</div>
 <div id="n1098">Gevolgen van Gods machtsbetoon voor de Assyriërs: ontsteltenis beving die uitzinnigen, die met onbesuisden moed Jehovah's stad dorsten aanvallen; door den engel getroffen <hi type="italic">sliepen</hi> zij weldra den dood<hi type="italic">slaap</hi>, en <hi type="italic">die mannen</hi>, zoo tuk op Jerusalem's <hi type="italic">rijkdom</hi> en buit of zoo rijk aan macht en buit, lagen daar uitgestrekt met ledige <hi type="italic">handen.</hi> Hebr.: ‘En al die dapperen vonden hunne handen niet’, d.i. waren met onmacht geslagen.</div>
 <div id="n1099">Hebr.: ‘Zonken (strijd)wagen en paard in slaap’. De Assyrische legers waren geducht door hunne strijdwagens en ruiterij.</div>
 <div id="n1100">Een uitroeping, waartoe voorzeker het gezicht van 175,000 lijken ruimschoots gelegenheid gaf.</div>
 <div id="n1101">Thans gaat de Psalmist overwegen, welke de gevolgen en (v. 10) het doel waren van het beschreven godsgericht, dat van den hemel kwam gelijk bliksem en donder: geheel de aarde werd met ontzag vervuld.</div>
 <div id="n1102">De <hi type="italic">zachtmoedigen</hi> zijn hier de verdrukte Israëlieten.</div>
 <div id="n1103">Ook de boosaardige <hi type="italic">gedachten</hi> van den mensch worden door uwe beschikking dienstbaar aan uwe verheerlijking. Dat was het geval met het booze plan der Assyriërs; het bood God de gelegenheid om hunnen aanslag schitterend te verijdelen. <hi type="italic">Het overschot der gedachte</hi> is hier vermoedelijk datgene, wat van het mislukte ontwerp van den Assyriër overgebleven was; ook dat zou nog door Gods toedoen verijdeld worden en aanleiding geven om <hi type="italic">eenen feestdag</hi> ter eere Gods te <hi type="italic">vieren.</hi> De grondtekst heeft wellicht ook in dien zin: ‘met de rest van den toorn (des vijands) omgordt Gij U (ten teeken uwer zegepraal)’. Enkelen vertolken de Vulgaat hier in meer algemeenen zin: alle herinneringen van den mensch dienen U te verheerlijken.</div>
 <div id="n1104">Een aansporing tot dankbaarheid, gericht tot de Israëlieten, die rondom Sion wonen; of waarschijnlijker een opwekking tot erkenning van Gods almacht, gegeven aan de heidenen, die om Judea wonen en (vgl. II Par. XXXII 22-23) na den oorlog geschenken aanbrengen.</div>
 <div id="n1105">Door <hi type="italic">adem</hi> (geest) wordt, evenals Ps. CIII 29, het leven, de levensgeest bedoeld. <br/>- De H. Augustinus en anderen zien in dezen Psalm een zegelied, door de Kerk van Christus, het tegenbeeld van Jerusalem, of, volgens Bellarminus en anderen, door de uitverkorenen aangeheven na het overwinnen van alle zichtbare en onzichtbare vijanden.</div>
 <div id="n1106">Zie Ps. IV noot 1; XXXVIII noot 1 en XLIX noot 1. Wanneer deze Psalm gedicht werd, is niet met zekerheid te bepalen.</div>
 <div id="n1107"><hi type="italic">Met mijne,</hi> d.i. met luider, <hi type="italic">stem</hi> drukt de vurigheid van het verlangen uit; <hi type="italic">acht geven</hi> beteekent hier en elders verhooren, evenals ‘zich afwenden’ gelijk staat met niet verhooren.</div>
 <div id="n1108">De Psalmist verhaalt wat hem vroeger wedervaren is. Mogelijk is echter het voorafgaande de slotsom, waartoe hij nu gekomen is, na het doorworstelen van hetgeen volgt.</div>
 <div id="n1109">Soms was mijn gekwelde ziel voor geen troostgronden vatbaar; dacht ik dan echter (v. 4) aan God, dan veranderde die kwelling in <hi type="italic">geneugte; overpeinsde</hi> ik dan weder de langdurigheid onzer rampen en de reden daarvan, dan schoten de krachten van mijnen geest te kort.</div>
 <div id="n1110">Vóór de ballingschap was bij de Joden de nacht in drie, later in vier <hi type="italic">nachtwaken</hi> verdeeld. De zin is hier: ik was wakker vóór elke nachtwake, m.a.w. ik lag daar slapeloos, in ontsteltenis en stomme smart.</div>
 <div id="n1111">Nu dacht ik na, hoe God vóór <hi type="italic">eeuwige</hi>, d.i. onheuglijke, <hi type="italic">jaren</hi> reeds ons volk wel om zijne zonden verworpen en aan den vijand prijsgegeven, maar ook steeds weder aangenomen en door wonderdaden verlost had.</div>
 <div id="n1112">Rusteloos <hi type="italic">overlegde</hi> en <hi type="italic">overpeinsde</hi> ik dat alles; ik vergeleek het verleden en het heden, en ik veegde als met een bezem <hi type="italic">mijnen geest</hi> uit, d.i. met de grootste inspanning zocht ik in mijnen geest een uitlegging te vinden van Gods beschikking en een reden om mij te bemoedigen. De grondtekst heeft in plaats van ‘in mente habui’ en v. 7: ‘Ik gedenk des nachts aan mijn snarenspel (aan de liederen, die ik in vroegere tijden zong); ik overpeins met mijn hart, en mijn geest vorscht na’. Wat hij dacht, volgt in v. 8-21, nl.: groot en langdurig zijn voorzeker onze rampen; maar zullen zij blijven duren? Dan moest God ophouden barmhartig te zijn; dat kan niet: daartoe is Hij te barmhartig geweest in het verleden.</div>
 <div id="n1113"><hi type="italic">Niet meer</hi> dan Hij zulks nu toont.</div>
 <div id="n1114">Tot dusverre was zij als een band, die Hem met ons vereenigde, als een stroom (v. 10), die ons weldaden aanvoerde; zou Hij thans dien band <hi type="italic">afsnijden</hi>, dien stroom <hi type="italic">tegenhouden?</hi></div>
 <div id="n1115">De vermoedelijke zin is: die overweging (zie noot 7) bracht, met Gods hulp, licht in mijnen geest, <hi type="italic">en ik zeide: Thans begin ik</hi> alles in te zien: <hi type="italic">deze verandering</hi> ten kwade voor ons, de vroegere gunstelingen Gods, is het werk van Gods almacht en wijsheid, en dat deze ons ook wederom uit den nood zal trekken, is mij duidelijk, als ik (v. 12, 13) het verleden gedenk. De grondtekst kan beteekenen: ‘Denken zal ik: dat is mijne smart, dat zich veranderd heeft de rechterhand des Allerhoogsten’; of wel: ‘dat (nl. dat voortdurend verstooten worden) is mijne smart; (maar) veranderen zal het de rechterhand’ enz.</div>
 <div id="n1116">Ter versterking van mijn vertrouwen en ter betuiging van dankbaarheid. <hi type="italic">Van den beginne af</hi>, d.i. de wonderbare hulp, reeds ten tijde van Abraham en Moses, en sedert dien onafgebroken aan uw volk verleend.</div>
 <div id="n1117"><hi type="italic">Uwe baan</hi>, d.i. uwe plannen en middelen (uw straffen en redden), zijn heilig en in de uitvoering daarvan zijt Gij de ééne Almachtige.</div>
 <div id="n1118">Namelijk door de wonderen, die Gij ten bate der uwen, vooral bij den uittocht uit Egypte gewrocht hebt.</div>
 <div id="n1119">Om met nadruk het gansche volk aan te duiden, wordt buiten <hi type="italic">Jacob</hi> ook <hi type="italic">Joseph</hi> genoemd; en niet zonder reden: deze was in zijne verdrukking en verheffing een beeld van hun volk; daarenboven had hij zijn vader en zijne broeders, dus het gansche volk, van den ondergang gered; eindelijk was Joseph de stamvader van Ephraïm en Manasse, de twee voornaamste der noordelijke stammen; daar nu vooral Ephraïm het overwicht had boven de overige tien stammen, kon men dezen allen zonen van Jacob en Joseph noemen.</div>
 <div id="n1120"><hi type="italic">De wateren</hi>, nl. van den Nijl, die in bloed veranderden, en die van de Roode Zee <hi type="italic">zagen U</hi>, d.i. gevoelden tot in het diepste van hun bedding de werking van uwe almacht. In v. 18, 19 wordt die werking verder beschreven onder het beeld van eenen storm met bliksems en donders. Vgl. Ps. XVII.</div>
 <div id="n1121">Mogelijk ook: bij het rollen der raderen van uwen troonwagen. Vgl. Ps. XVII noot 12.</div>
 <div id="n1122">God toog als het ware zelf met de Israëlieten door de Roode Zee; zijne <hi type="italic">voetstappen</hi> en de hunne waren niet te herkennen, zoo droog en hard was weldra de bodem der zee (vgl. Exod. XV 21, 22), of zoo spoedig golfden de wateren achter hen daaroverheen.</div>
 <div id="n1123">De Psalmist sluit niet met een uitdrukkelijk gebed; het is naar zijne meening genoeg, Gods weldaden dankbaar te vermeiden, om nieuwe weldaden van Hem te kunnen verwachten. <br/>- De H. Augustinus leest enkele verzen van dezen Psalm anders dan de Vulgaat en vindt daarin de gevoelens uitgedrukt van eene ziel, die te midden der ellenden dezer wereld naar opbeuring streeft. Wie bidt, wordt verhoord (v. 2, 3a); toch ontbreekt het den vrome niet aan kwelling des geestes (v. 3b-5), bij de gedachte, dat zijne vijanden (aldus v. 5 in plaats van <hi type="italic">oogen)</hi> onophoudelijk waken om hem te overvallen. Maar hij denkt aan de eeuwigheid (v. 6), en zijne overwegingen bevestigen hem in de overtuiging, dat God zijne dienaren niet verstoot (v. 7-10). Dat hij in die gedachte troost mag scheppen, is het werk van Christus (v. 11), de Rechterhand zijns Vaders. Wel heeft hij reden om op God te vertrouwen bij de gedachte aan zooveel wonderen door Hem gewrocht om zijn heilige plannen te volvoeren (v. 12-15a); immers bij alle volkeren heeft Hij getoond wat Hij vermag; Hij heeft ze vrijgekocht door Christus, zijnen arm (v. 15b, 16). Die volkeren, een zee van menschen, hebben Hem in zijne werken gezien en zijn in het diepste van hun hart ontroerd geworden, toen de apostelen voorbijgingen en alom hunne stem deden hooren (v. 17-19. Vgl. Rom. X 18). Zoo volgt God zijne geheimzinnige wegen in het bestuur der wereld om de zijnen door zijne Kerk tot het heil te brengen (v. 20, 21). Aldus nagenoeg ook o.a. Bellarminus.</div>
 <div id="n1124">Vgl. Ps. XXX noot 1 en XLIX noot 1. Allerwaarschijnlijkst was deze Asaph een tijdgenoot van David en vond hij in het verzet der Ephraïmieten tegen hem een aanleiding om door dezen Psalm hen en alle Israëlieten tot onderwerping aan den door God uitverkoren koning aan te sporen. Van oudsher had de stam van Ephraïm macht en invloed bezeten; stervend had Jacob (Gen. XLVIII 19) Ephraïm's overwicht voorspeld en op hem en Manasse was het door Ruben verloren eerstgeboorterecht overgegaan (I Par. V 1; Gen. XLVIII, noot 4 en XLIX, 12 en 14); daarenboven moesten het aantal en de dapperheid der strijdbare mannen van dien stam, zijne vestiging in het midden van Chanaän en het aanzien van Josue, een Ephraïmiet (1 Par. VII 27), het hunne er toe bijdragen om aan dien stam den voorrang te verzekeren, zoodat zelfs Gedeon en Jephte daarmede te rekenen hadden. (Jud. VIII 1-2 en XII 1 volg.). Die invloed steeg toen Saül uit den bevrienden stam van Benjamin, zoon van Rachel, de stammoeder van Ephraïm, koning werd, maar vooral doordien zich zoo geruimen tijd de Ark en het Heiligdom van Israël te Silo op hun grondgebied bevond. Geen wonder, dat de Ephraïmieten met tegenzin de verheffing van David en dus van den stam van Juda, en de overbrenging der Ark van Kirjath-Jearim (‘Cariathiarim’) naar Sion zagen. Daarom tracht Asaph hen hier tot rede te brengen, door er op te wijzen, dat God uit vrijen wil David en Sion uitverkozen en daarbij niets anders gedaan heeft dan aan Ephraïm de verdiende straf geven. Immers Ephraïm had steeds door zijnen invloed het gansche volk tot ontrouw jegens God verleid; de ondankbaarheid en zonden der vaderen, waarop Asaph wijst, waren dus bij uitstek die van Ephraïm. Die steen des aanstoots, nl. de invloed van Ephraïm, diende dus verwijderd te worden, indien het volk de door God gewilde bestemming zou bereiken. Overigens wordt ook elders, o.a. Jerem. XXXI 18, Ephraïm met gansch Israël vereenzelvigd.</div>
 <div id="n1125">Hebr. ‘thora’, onderrichting of <hi type="italic">wet.</hi> De slotsom van Asaph's onderrichting is voor zijne toehoorders een <hi type="italic">wet</hi> of regel, nl. die der onderwerping en der dankbaarheid jegens God.</div>
 <div id="n1126">Hebr.: ‘raadsels uit de oudheid’; de feiten uit het verleden, die Asaph in zijn leerdicht als <hi type="italic">lessen</hi> voor de toekomst zal aanhalen, hebben buiten hun geschiedkundig karakter nog een dieper en algemeener beteekenis, die door vergelijking te zoeken, en daarom wel moeilijker te vinden is, evenals de oplossing van een raadsel.</div>
 <div id="n1127">Het <hi type="italic">vernamen</hi> wijst op het begrijpen van genoemde dieper beteekenis.</div>
 <div id="n1128">Het <hi type="italic">niet verborgen</hi> houden en <hi type="italic">verkondigend</hi> behoort naar den grondtekst bij <hi type="italic">wij</hi> (v. 3), doch kan naar de Vulgaat ook bij <hi type="italic">onze vaderen</hi> behooren. De zin van v. 3-8 is: dat vastknoopen van lessen aan verleden gebeurtenissen was bij ons van oudsher gewoonte, maar ook (v. 5) plicht; het is een middel (v. 7) om Gods wegen en wil te leeren kennen en (v. 8) volgen.</div>
 <div id="n1129">Een tusschengeschoven zin; het <hi type="italic">getuigenis,</hi> d.i. de wet (zie Ps. XVIII noot 8 en 10), waardoor God aan Jacob's afstammelingen zulk een overleveren voorschreef, lezen wij o.a. Exod. X 2; XII 26, 27; XIII 8; Deut. IV 9; VI 20 volg. <hi type="italic">Die Hij beval</hi>, d.i. welke wonderen Hij beval mede te deelen enz.</div>
 <div id="n1130">Doel van Gods voorschrift: God wil niet telkens opnieuw zijne wonderen herhalen; het verhaal daarvan moet de kinderen van Israël aansporen tot vertrouwen op God, tot dankbaarheid en tot <hi type="italic">vorschen naar zijne geboden</hi>, d.i. tot bereidwillige gehoorzaamheid.</div>
 <div id="n1131"><hi type="italic">Dat zijn hart</hi> niet oprecht tot God richtte, en welks <hi type="italic">geest</hi> niet trouw en zeker met God vereenigd bleef. Vgl. v. 22.</div>
 <div id="n1132">In v. 9-11 wijst Asaph in het kort op de herhaalde ontrouw van Ephraïm in het verleden; mogelijk echter bedoelt hij hier hoofdzakelijk Ephraïm's hardnekkig vasthouden aan het huis van Saül, niettegenstaande David's overwinningen en wonderbare voorspoed genoeg getoond hadden, dat deze de door God uitverkoren koning was. De zin van v. 9 is dus: de Ephraïmieten, hoe dapper ook, hebben in het verleden meer dan eens (of bepaaldelijk voor de Philistijnen, met achterlating der Ark; vgl. I Reg IV), moeten vluchten: een welverdiende straf (v. 10-11) voor hunne ontrouw. Enkelen vatten v. 9 figuurlijk op: Ephraïm was als een laffe boogschutter, toen het gold aan de afgoderij te weerstaan en God te dienen. Hetzelfde wordt dan zonder beeld herhaald in v. 10.</div>
 <div id="n1133"><hi type="italic">Tanis</hi>, oudtijds Zoan, was, zoo niet de hoofdstad van Beneden-Egypte, dan toch de verblijfplaats van den vorst ten tijde van Menephtah I, den vermoedelijken tijdgenoot van Moses. Op de <hi type="italic">wonderen</hi> in en om Tanis verricht komt de Psalmist later, v. 43-51, terug om nu v. 13 den doortocht door de Roode Zee, v. 14 de wolk en vuurzuil (Exod. XIV 19-20) en v. 15-16 het tweemaal wonderbaar ontsprongen water (Exod. XVII 1-7 en Num. XX 13) in herinnering te brengen zonder zich echter aan de historische volgorde te houden.</div>
 <div id="n1134">Reeds hadden zij door hun morren tegen God gezondigd in Egypte (Exod. XIV 11-12) en later, toen zij gebrek aan water hadden in Raphidim (Exod. XVII).</div>
 <div id="n1135">In plaats van ootmoedig en met vertrouwen God om voedsel te bidden, vorderden zij twijfelzuchtig en begeerlijk van God, als bewijs zijner almacht, een bepaalde spijs. Wat zij toen zeiden, volgt in v. 19-20.</div>
 <div id="n1136">Tot <hi type="italic">eenen disch</hi> werd, naar hunne begeerlijkheid, vooreerst vleesch gevorderd.</div>
 <div id="n1137">Tweemaal (Exod. XVI 3 en Num. XI 4) vroegen de Joden morrend om vleesch en zond God hun kwartels; de eerste maal <hi type="italic">stelde Hij</hi> de straf <hi type="italic">uit;</hi> intusschen deed dat gedurig morren het <hi type="italic">vuur</hi> van Gods toorn tegen <hi type="italic">Jacob</hi>, d.i. <hi type="italic">Israël</hi>, steeds heviger ontbranden. - Sommigen vertalen: en Hij verschoof zijne genade; of: Hij versmaadde, Hij verwierp hen (Hebr.: ‘Hij werd verbolgen’) en zond over hen een verslindend vuur. Num. XI 33. - Intusschen voldeed God, uit goedheid en om zijne almacht te toonen, aan hun verlangen en (v. 23-28) zond Hij hun manna en kwartels.</div>
 <div id="n1138"><hi type="italic">Brood des hemels</hi>, d.i. dat uit den wolkenhemel viel (v. 25), door bemiddeling <hi type="italic">der engelen</hi> (Hebr.: ‘der sterken’); zulk een voedsel gaf Gods goedheid aan een morrenden <hi type="italic">mensch!</hi></div>
 <div id="n1139">Die wind had, naar den Psalmist, zijnen oorsprong in den hemel, kwam over het zuidwestelijk gelegen Egypte en voerde van daar de kwartels aan. De grondtekst heeft: oosten- en zuidenwind.</div>
 <div id="n1140">Hij voerde hun het vleesch aan, waarnaar zij verlangden.</div>
 <div id="n1141">Een aanhaling van Num. XI 31-33.</div>
 <div id="n1142">De <hi type="italic">zwaarlijvigen</hi> (eigenlijk vetten) duiden elders de voornaamsten en machtigsten, de <hi type="italic">uitgelezenen</hi> de krachtigsten, de jongelingen aan; hier worden wellicht de gulzigaards bedoeld; zij werden <hi type="italic">verstrikt</hi>, d.i. als in eenen strik gevangen en tot val gebracht.</div>
 <div id="n1143"><hi type="italic">In ijdelheid</hi>, d.i. als een niets, met spoed. Hebr.: ‘Hij deed hun jaren in damp verdwijnen’. Tot straf voor die hardnekkigheid moesten allen, behalve Josuë en Caleb, sterven in de woestijn. Vgl. Num. XIV 26 volg.</div>
 <div id="n1144">Bedrieglijk was hunne betuiging van oprechte liefde en onderwerping.</div>
 <div id="n1145"><hi type="italic">Vleesch</hi>, d.i. zwakke schepselen, wuft en voorbijgaand als de <hi type="italic">wind.</hi> Gods straffen worden steeds getemperd door zijne barmhartigheid.</div>
 <div id="n1146">Zij verbitterden opnieuw Dengene, dien juist Israël als zijnen oneindigen God moest dienen; zij vergaten daarbij (v. 42-51) wat al wonderen Gods <hi type="italic">hand</hi> (v. 42) tot dat doel verricht had, toen Hij hen van den Egyptenaar, hunnen <hi type="italic">verdrukker</hi>, verloste.</div>
 <div id="n1147">Die <hi type="italic">wonderen</hi> waren even zoovele <hi type="italic">teekenen</hi> van Gods almacht en wil. Voor het doel, dat de dichter hier beoogt, was eene volledige opsomming dier wonderen naar de tijdsorde onnoodig.</div>
 <div id="n1148">De <hi type="italic">stroomen</hi> zijn hier de armen van den Nijl. Vgl. Exod. VII noot 8.</div>
 <div id="n1149">De <hi type="italic">hondsvlieg</hi> of galwesp is een voor de planten zeer schadelijk insect. Exod. VIII 24 wordt slechts in het algemeen van een vliegenzwerm gesproken. Of overigens juist de galwesp hier bedoeld wordt, is onzeker. Allerwaarschijnlijkst spreekt de Psalmist hier en in het volgende naar een daaromtrent bestaande overlevering.</div>
 <div id="n1150">De grondtekst heeft ‘knager’ of ‘verslinder’, d.i. waarschijnlijk ‘sprinkhaan’ in plaats van <hi type="italic">honigdauw</hi> of wellicht (koren)brand; deze laatste wordt door Moses niet vermeld.</div>
 <div id="n1151">Hebr.: ‘door hagel’ of volgens anderen ‘door de mier’.</div>
 <div id="n1152">Hunne levende <hi type="italic">have</hi>, d.i. hunne kudden, aan <hi type="italic">het vuur</hi> van den bliksem.</div>
 <div id="n1153">Hier worden waarschijnlijk alle plagen samengevat; God zond die door zijne <hi type="italic">engelen</hi> en dezen worden hier <hi type="italic">kwade</hi> genoemd wegens het onheil, dat zij aanbrachten. Enkelen zien daarin kwellingen door de duivelen.</div>
 <div id="n1154">Hij liet aan <hi type="italic">zijnen toorn</hi> vrijen loop en gaf menschen en vee prijs aan eenen onvermijdelijken dood.</div>
 <div id="n1155">Hebr.: ‘de eerstelingen der (teel-) kracht’, dus de eerstgeborenen der Egyptenaren, afstammelingen van Mesraïm, zoon van <hi type="italic">Cham.</hi></div>
 <div id="n1156"><hi type="italic">In</hi> zekere <hi type="italic">verwachting</hi> zijner hulp, en dus veilig.</div>
 <div id="n1157">Naar het (bergachtige) beloofde land en bij uitstek naar Sion, waar Hij hen dacht te heiligen en dat zijne macht voor hen veroverde op de daar wonende <hi type="italic">heidenen.</hi></div>
 <div id="n1158">Gods <hi type="italic">getuigenissen</hi> zijn zijne wetten. Vgl. Ps. XVIII 8. Thans volgt Israël's en bijzonder Ephraïm's ontrouw ten tijde der Richteren.</div>
 <div id="n1159">Gelijk een <hi type="italic">slechte boog</hi> het oogwit doet missen, zoo beantwoordden zij niet aan Gods verwachting; na zooveel genaden en wonderen vervielen zij (v. 58) tot afgoderij, die zij begingen op de <hi type="italic">heuvelen</hi> en bij <hi type="italic">hunne</hi> afgods<hi type="italic">beelden.</hi> Zie Exod. XX noot 7.</div>
 <div id="n1160">Hebr.: ‘en Hij werd verontwaardigd’ nl. tegen die afgodendienaars. Zie Ps. LIX, noot 13.</div>
 <div id="n1161">Na de verovering van Chanaän werd Gods tent en Ark te <hi type="italic">Silo</hi> geplaatst; ten tijde van Heli viel de Ark in de handen der Philistijnen (I Reg. 4-11); zij werd later niet meer naar Silo teruggebracht. Voor Asaph was dit een duidelijk bewijs, dat God Ephraïm wilde vernederen.</div>
 <div id="n1162">Hun <hi type="italic">kracht</hi> en <hi type="italic">luister</hi> is hier de Ark, door welke zij zich sterk waanden en die hun, als teeken van Gods tegenwoordigheid, tot luister verstrekte. De in v. 62-64 beschreven nederlaag is waarschijnlijk die, welke I Reg. IV 10 vermeld wordt en aan Israël 30,000 man kostte.</div>
 <div id="n1163">Het <hi type="italic">volk</hi>, dat Hij tot zijn <hi type="italic">erfbezit</hi> gemaakt had, gaf Hij met verachting prijs aan eenen onvermijdelijken dood door het <hi type="italic">zwaard.</hi></div>
 <div id="n1164">De <hi type="italic">jongelingen</hi> kwamen om door het krijgs<hi type="italic">vuur</hi>, en zoo hoog was ieders nood, dat niemand de <hi type="italic">maagden</hi> bejammerde, die ongehuwd moesten blijven of gevankelijk werden weggevoerd. Hebr.: ‘en voor zijne jonkvrouwen zong men geen feestelijk (bruilofts)lied’.</div>
 <div id="n1165">Ieder had genoeg aan zijn eigen leed. Hebr.: ‘hunne weduwen weenden niet’, d.i. zij konden niet bij de lijken hunner gesneuvelde mannen het gebruikelijke misbaar maken. Mogelijk ook is het een zinspeling op den plotselingen dood der weduwe van Phineës (I Reg. IV 19) bij het vernemen van den dood haars mans.</div>
 <div id="n1166">Geruimen tijd had Gods arm gerust, alsof Hij sliep; thans maakt Hij zich op ten strijde, gelijk <hi type="italic">een held</hi>, die zich door een ruimen teug wijn tot voortvarendheid heeft opgewekt.</div>
 <div id="n1167">Waarschijnlijk een zinspeling op de smadelijke ziekte, waarmede Hij, naar I Reg. V 6, de Philistijnen sloeg, en die als het begin was der nederlagen, welke zij vervolgens leden.</div>
 <div id="n1168">Niet langer zou de <hi type="italic">tent</hi> te Silo, op het grondgebied der afstammelingen <hi type="italic">van Joseph</hi>, zijne woonplaats, noch <hi type="italic">Ephraïm</hi> de bevoorrechte stam zijn; daartoe (v. 68) had Hij voor het vervolg <hi type="italic">Juda</hi> en <hi type="italic">Sion</hi> uitverkozen.</div>
 <div id="n1169">De <hi type="italic">hoorn</hi> (vgl. Ps. XVII noot 4), voornamelijk die van den <hi type="italic">eenhoorn</hi> (neushoorn of buffel, vgl. Ps. XXVIII 6), is een zinnebeeld van sterkte. Hebr.: ‘als de hooge hemelen’, zoo hecht en duurzaam.</div>
 <div id="n1170">Een nieuw tijdperk zou beginnen: in plaats van den hoogmoedigen, weerspannigen stam van Ephraïm koos God Juda uit in den persoon van <hi type="italic">zijnen</hi> getrouwen <hi type="italic">dienaar David</hi>, den nederigen schaapherder, wiens wonderbare verheffing klaarblijkelijk Gods werk was. Als goed herder had hij tot dusverre met zorg het oog gehouden op <hi type="italic">de bevruchte ooien</hi> en zoo de toekomst zijner kudde verzekerd; dat zou hij ook nu doen (v. 71) bij het <hi type="italic">weiden</hi> van <hi type="italic">Jacob</hi>, d.i. het gansche, door God tot zijnen dienaar en zijn bijzonder eigendom uitgekozen Israëlietische volk. Ja, dat had hij (v. 72) reeds tot dusverre gedaan met <hi type="italic">oprechtheid</hi> des harten en wijs beleid. <br/>- Matth. XIII 34-35 worden de woorden van v. 2 aangehaald als een voorspelling der aanschouwelijke leerwijze, door den Heiland bij zijne prediking gevolgd; de HH. Vaders, o.a. Athanasius, Hiëronymus en met hen Eusebius, Beda, enz. leggen dan ook dezen Psalm in den geestelijken zin uit als een onderrichting van Christus, die de Synagoog of de Kerk er op wijst, hoe en waarom gene, afgebeeld door Ephraïm en Silo, verworpen, deze, voorgesteld door David en Sion, uitverkoren werd om ten eeuwigen dage (v. 69) Gods woonplaats te zijn onder zijn volk, dat met goddelijk beleid door Christus, den nieuwen David, zou bestierd worden.</div>
 <div id="n1171">Zie Ps. XLIX noot 1. Deze Psalm heeft groote overeenkomst met Ps. LXXIII en dagteekent waarschijnlijk van denzelfden tijd. Zie aldaar noot 1. Elken Vrijdag wordt thans nog deze Psalm door weeklagende Joden te Jerusalem gebeden bij de laatste overblijfselen der, naar men meent, door Salomon gebouwde muren.</div>
 <div id="n1172">Wat van <hi type="italic">Jerusalem</hi> overblijft, is niet veel meer dan een wachthuisje in een boomgaard. Vgl. Is. I 7-8.</div>
 <div id="n1173">De Israëlieten waren Gods <hi type="italic">dienaren</hi> en <hi type="italic">heiligen</hi> krachtens het verbond, dat hen aan zijnen dienst wijdde en hen afscheidde van de onheilige heidenen.</div>
 <div id="n1174">Met deze schande had Jeremias hen bedreigd. Vgl. Jer. VIII 2; XIV 16; XVI 4.</div>
 <div id="n1175">Bedoeld worden hier de erfvijanden van Israël, nl. de Moabieten, Ammonieten, Syriërs en vooral de Idumeërs.</div>
 <div id="n1176">Dat Gods gramschap rechtmatig is, erkent hij in v. 8; daarom vraagt hij met bescheidenheid, dat Gods <hi type="italic">ijver</hi>, d.i. zijn toorn, niet te langdurig moge zijn en (v. 6) niet op Israël alleen valle.</div>
 <div id="n1177">Deze bede van v. 6-7 komt bijna woordelijk overeen met die, welke Jeremias X 25 uitsprak, nadat hij in het onmiddellijk voorafgaande den ondergang van Jerusalem voorspeld had. Hier worden vooral die <hi type="italic">heidenen</hi> bedoeld, die op dat oogenblik (v. 7) <hi type="italic">Jacob</hi>, d.i. Israël, als wolven verscheurden en het land verwoestten. Zie Ps. V noot 8.</div>
 <div id="n1178">Hebr. misschien: ‘de ongerechtigheden der vroegeren’, d.i. der voorouders. De Psalmist erkent, dat de van geslacht tot geslacht bedreven zonden die rampen over het volk gebracht hebben (vgl. Deut. V 9); toch bidt hij om <hi type="italic">spoedig voorkomen</hi>, d.i. sneller dan men het verwachtte en uit louter goedheid geholpen te worden, vooraleer het volk geheel ten onder ga. Beweegredenen daartoe zijn: God was steeds (v. 9) de <hi type="italic">redder</hi> van Israël; zijne eer is er mede gemoeid; immers <hi type="italic">de heidenen</hi> (v. 10) zullen gaan denken, dat Israël's God of niet bestaat of onmachtig is.</div>
 <div id="n1179">Opdat <hi type="italic">uw naam</hi>, d.i. uw wezen, uwe almacht, barmhartigheid, trouw enz. gekend en verheerlijkt worde.</div>
 <div id="n1180">Oefent Gij <hi type="italic">onder onze oogen</hi>, d.i. thans en openlijk, uwe wraak op zoo in het oog loopende wijze uit, dat zij <hi type="italic">bekend wordt</hi>, dan is die vraag overbodig.</div>
 <div id="n1181">Verlos de gevangenen en spaar in uwe almacht de weezen! Hebr.: ‘de kinderen des doods’, d.i. hen, die nog steeds in doodsgevaar zweven.</div>
 <div id="n1182">Een vollen schoot van onheilen hebben zij U ten <hi type="italic">hoon</hi> over stad en tempel, land en volk uitgeworpen; vul hun dien schoot ter vergelding <hi type="italic">zevenvoudig,</hi> d.i. in de ruimste mate, met onheilen!<br/>- De H. Augustinus past dezen Psalm toe op de vervolgingen der Kerk door de heidensche keizers en vorsten.</div>
 <div id="n1183">Zie Psalm IV noot 1; XLIV noot 2; XLIX noot 1. De Psalm, een gebed, is luidens het opschrift een <hi type="italic">getuigenis</hi> of wet (vgl. Ps. XVIII 8), waaraan de verdrukten zich te houden hebben. De inhoud heeft eenige overeenkomst met dien van Ps. LXXVIII. Niet weinigen houden hem voor een gebed, gestort niet vóór, maar gedurende de ballingschap. Stad en tempel stonden echter, naar het schijnt, nog; wel lagen de grenzen reeds voor den vijand open en werd vooral het Tienstammenrijk onmiddellijk bedreigd. De Psalm schijnt dus veeleer te dagteekenen van eenigen tijd vóór den val van dat rijk en wellicht daarom heeft de Septuagint ‘Tegen den Assyriër’. In v. 8 en 20 wordt v. 4 als refrein herhaald, maar telkens met een uitvoeriger benaming van God.</div>
 <div id="n1184">In de lichtende en beschuttende wolk der woestijn was God als een goed herder voor Israël uitgetrokken en nog steeds bleef Hij <hi type="italic">Joseph</hi>, d.i. het gansche volk (vgl. Ps. LXXVI noot 14), leiden met wijsheid, liefde en zorg. Daarom moge Hij ook nu wederom acht geven op zijne kudde.</div>
 <div id="n1185">Met macht en majesteit <hi type="italic">troont</hi> Gij boven de Ark en in den hemel (vgl. Ps. XVII noot 12): <hi type="italic">vertoon U</hi> in dien glans, nl. door de uwen zichtbaar bij te staan tegen hunne vijanden.</div>
 <div id="n1186"><hi type="italic">Ephraïm</hi>, <hi type="italic">Benjamin</hi> en <hi type="italic">Manasses</hi> duiden hier, evenals v. 2 <hi type="italic">Joseph</hi>, het gansche volk, bepaaldelijk echter het Tienstammenrijk aan, dat het eerst door den vijand bedreigd werd. Mogelijk is het echter een zinspeling op den tocht door de woestijn, bij welken de Ark onmiddellijk vóór die drie stammen gedragen werd en ze ter overwinning geleidde. Vgl. Num. X 21-24.</div>
 <div id="n1187"><hi type="italic">Herstel ons</hi>, d.i. breng ons weder tot vrijheid, veiligheid en voorspoed; daartoe is het voldoende, dat Gij ons <hi type="italic">uw aanschijn</hi>, d.i. uwe gunst, doet zien.</div>
 <div id="n1188">God schijnt tegen zijnen <hi type="italic">dienaar</hi>, hier Israël, en diens gebed te toornen, doordien Hij het verhooren daarvan uitstelt.</div>
 <div id="n1189">Hoelang zullen uwe straffen onze <hi type="italic">tranen</hi> tot ons brood en tot onzen drank maken, dien wij naar een gezette maat (Hebr. ‘Sjalisj’, ongeveer tien kan), d.i. in groote hoeveelheid, te drinken hebben.</div>
 <div id="n1190">Door uwe toelating zijn wij zoo machteloos, dat onze buren onderling twisten, wie ons en ons land zal bezitten, en daarbij drijven zij den spot met onze onmacht.</div>
 <div id="n1191">Herhaaldelijk wordt Israël in de H. Schrift voorgesteld onder het beeld van den edelen <hi type="italic">wijnstok</hi>, die, wel verzorgd, ruimschoots vruchten oplevert, maar, verwaarloosd, onvruchtbaar en, als nutteloos, uit- en weggeworpen wordt. In zijne droefenis drukt de Psalmist zich nu beurtelings in beeldspraak of naar de werkelijkheid uit. Om het uit Egypte aangevoerde Israël als eenen wijnstok in het Beloofde Land te kunnen plaatsen maakte God daar eerst ruimte door het verdrijven der heidensche Chananieten.</div>
 <div id="n1192">Gij bereiddet en weest den weg, dien Israël moest volgen. Naar den grondtekst en de Septuagint gaat de beeldspraak door: God maakte plaats voor de wortels van zijnen wijnstok en weldra overdekte deze het gansche Beloofde Land (v. 11-12) tot aan zijne grenzen.</div>
 <div id="n1193">Zoo groot was zijn bloei, dat hij met zijne bladeren de bergen (ten zuiden van Juda) overlommerde en dat zijne <hi type="italic">ranken</hi> zich slingerden om <hi type="italic">Gods</hi>, d.i. om de hooge <hi type="italic">ceders</hi> (van den Libanon, ten noorden).</div>
 <div id="n1194">Hij (Israël) reikte tot aan de Middellandsche Zee, ten westen, en <hi type="italic">tot aan den stroom</hi>, d.i. den Euphraat, ten oosten.</div>
 <div id="n1195">Gods bescherming was voor Israël wat de <hi type="italic">muur</hi> voor den wijngaard is; daarvan verstoken, wordt hij door allen uitgeplunderd.</div>
 <div id="n1196">De <hi type="italic">ever</hi> en het <hi type="italic">eenzaam</hi> levend <hi type="italic">wild zwijn</hi> duiden hier waarschijnlijk den Assyriër, volgens de oude Rabbijnen de Edomieten aan, die het land teisterden.</div>
 <div id="n1197">Almachtig zijt Gij; <hi type="italic">wend U om</hi> tot ons, d.i. laat uwen toorn varen; <hi type="italic">blik</hi> met barmhartigheid op ons neder en <hi type="italic">bezoek</hi>, d.i. help ons, uwen <hi type="italic">wijnstok.</hi></div>
 <div id="n1198">Herstel en bevestig hem op zijne plaats, m.a.w. zie helpend neder <hi type="italic">op den zoon des menschen</hi>, d.i. op Israël, <hi type="italic">dien Gij voor u bevestigd</hi>, d.i. vast en onherroepelijk tot uwen dienst in dit land gevestigd, of tot een sterk volk gemaakt hebt.</div>
 <div id="n1199">De ranken van den wijnstok zijn <hi type="italic">verbrand</hi>, zijn wortels losgewoeld, m.a.w. deerlijk is het volk gehavend en reeds voor een gedeelte uit het land weggerukt; blijft God zijn <hi type="italic">aanschijn</hi> dreigend en bestraffend vertoonen, d.i. laat Hij vrijen teugel aan de vijanden, dan zal Israël weldra vergaan.</div>
 <div id="n1200">In <hi type="italic">man der rechterhand</hi> zien sommigen eene zinspeling op den naam van Benjamin (vgl. Gen. XXXV 18). <hi type="italic">Man</hi> en <hi type="italic">zoon</hi> is hier, gelijk in v. 16, Israël.</div>
 <div id="n1201">Trouw zal Israël U blijven aankleven en, door U herlevend, d.i. uit het doodsgevaar bevrijd, zal het <hi type="italic">uwen naam aanroepen</hi>, d.i. U als zijnen God verheerlijken. <br/>- De HH. Vaders leggen dezen Psalm in den geestelijken zin uit als een gebed der vervolgde Kerk of als een verlangen der oude Synagoog naar de komst van den Messias. En te recht: deze is immers de goede herder (Joan. X 14), het aanschijn zijns Vaders (v. 4, 8), de ware wijnstok (v. 9 volg. Vgl. Joan. XV 1 volg.), de Zoon des menschen (v. 16. Vgl. Matth. XII 32, 40; XIII 37 enz.), de man der rechterhand zijns Vaders (v. 18), door Hem gezonden (v. 20) om het gansche menschdom te redden.</div>
 <div id="n1202">Zie Ps. VIII noot 1 en 2 en XLIX noot 1. Van welken tijd deze Psalm dagteekent, is niet met zekerheid te bepalen. Volgens velen was hij bestemd om het volk tot feestvreugde en dankbaarheid, maar ook tot boete en bekeering op te wekken op den eersten dag der zevende maand, ‘Tisjri’, met welken, althans later, het burgerlijk jaar begon. Elke eerste dag der nieuwe maan werd gevierd met trompetgeschal en offers (Num. XXVIII 11-15); de eerste dag der zevende maand was daarenboven rustdag en werd aangekondigd met bazuingeschal (v. 4); dit geschiedde ongetwijfeld om het volk op te wekken tot voorbereiding tot den plechtigen verzoendag, die gevierd werd op den tienden dier maand. In deze werd ook het Loofhuttenfeest gevierd, dat op den vijftienden begon (Levit. XXIII 24 volg.; Num. XXIX 1 volg.). Anderen gissen, dat de Psalm bestemd was voor den eersten dag der eerste maand, ‘Nisan’, in welke het Paaschfeest (v. 4) gevierd werd.</div>
 <div id="n1203"><hi type="italic">Bazuingeschal</hi> vergezelde de afkondiging van Gods Wet op Sinaï en wordt herhaaldelijk vermeld in het O. en het N.T. (Ps. XLVI 6; Is. XVIII 3; XXVII 13; I Cor. XV 52 enz.), waar gewaagd wordt van Gods majesteit, vooral als Hij ten gericht komt. Daarom moet het hier <hi type="italic">bij</hi> deze <hi type="italic">Nieuwemaan</hi> het volk herinneren aan de Wet, aan zijne talrijke overtredingen daarvan, aan Gods weldaden, maar ook aan zijne gerichten, opdat het zich voorbereide om het <hi type="italic">hoogtijd</hi> (zie noot 1) behoorlijk te vieren.</div>
 <div id="n1204">Redenen, waarom op dien dag gejubeld en de bazuin dient gestoken te worden: God heeft het zoo voorgeschreven (zie noot 1) en het geldt bij Hem als eene <hi type="italic">beslissing</hi> (zie Ps. XVIII 9-10), eene wet, of als een recht, dat Hij kan vorderen.</div>
 <div id="n1205">Tot een <hi type="italic">getuigenis</hi> van zijnen wil, tot een wet of ook als een herinnering aan zijne weldaden, voor <hi type="italic">Joseph</hi>, d.i. voor Israël (zie Ps. LXXVI noot 14), <hi type="italic">toen hij uit Egypte toog.</hi> Daar was Israël de slaaf van een volk, welks <hi type="italic">taal</hi> het <hi type="italic">niet kende.</hi> Vgl. Deut. XXVIII 24. Naar den grondtekst zegt de dichter of wel in naam van het volk: daar hoorde ik een taal enz., d.w.z. de taal der Egyptenaren; of wel: Ik hoor geen bekende menschentaal, maar de taal Gods, die zegt (v. 7) ‘Ik bevrijdde’ enz.</div>
 <div id="n1206">Verdere redenen tot jubel en dank: Gods weldaden, bij uitstek de bevrijding uit de Egyptische slavernij. Dat de Joden tot zwaren handarbeid, vooral bij het vervaardigen van baksteenen, gedwongen werden, blijkt uit Exod. I 14 en V 7. Zulken slavendienst vindt men herhaaldelijk op de Egyptische monumenten voorgesteld.</div>
 <div id="n1207">Thans laat, ook naar de Vulgaat, de dichter God spreken; deze verloste het volk uit de <hi type="italic">kwelling</hi>, waarin het, door Pharao achtervolgd, verkeerde bij de Roode Zee; daar daalde God neder (vgl. Ps. XVII 12) <hi type="italic">in de verborgenheid van den storm</hi>, d.i. in een donkere wolk, die zich met storm ontlastte over de Egyptenaren (vgl. Exod. XIV 19, 20, 24), maar waarin God ook aanwezig bleef om zijn volk met weldaden te overladen. Aan deze weldaden en te gelijk aan de ondankbaarheid des volks herinnert het <hi type="italic">Water der tegenspraak.</hi> Tweemaal morde het volk tegen zijnen God en verschafte Hij wonderbaar water, Exod. XVII 7 en Num. XX 1-13. God <hi type="italic">beproefde</hi> het volk daardoor, dat het in de gelegenheid gesteld werd om zich geloovig en dankbaar te toonen.</div>
 <div id="n1208"><hi type="italic">Betuigen</hi>, d.i. plechtig mijnen wil verklaren. De geheele strekking van het Oud Verbond wordt nu beknopt uitgedrukt door het aanbidden van den kant des volks (v. 10) en het zegenen van den kant van God (v. 11). Naar den grondtekst is de voorwaarde van v. 9 uitgedrukt in den vorm van eenen wensch.</div>
 <div id="n1209">Een <hi type="italic">nieuwe God</hi> is hier elke andere dan de oude God van v. 11.</div>
 <div id="n1210">Gelijk een vogel zulks doet met zijne jongen. Een treffend zinnebeeld van vaderlijke liefde, maar ook van kinderlijk verlangen en vertrouwen.</div>
 <div id="n1211">Ik liet hen naar hunne verstoktheid aan hunne booze driften voldoen. Vgl. Rom. I 24.</div>
 <div id="n1212"><hi type="italic">In een niets</hi>, d.i. zonder eenige moeite, spoedig. Mogelijk ook: tot een niets enz.</div>
 <div id="n1213">In v. 14-15 zegt God zelf, hoe Hij het getrouwe Israël tegen alles zou gevrijwaard hebben. Thans, v. 16-17, neemt de Psalmist het woord, om er op te wijzen, dat God voor zijn volk barmhartig blijft; hunne <hi type="italic">haters</hi>, die ook die <hi type="italic">des Heeren</hi> zijn, worden gedwongen zich huns ondanks (vgl. Ps. XVII noot 34) aan Hem en zijn volk te onderwerpen, en de <hi type="italic">tijd</hi> van die onderwerping (of de tijd van voorspoed voor Israël) zal zonder einde wezen, indien Israël de in v. 14 uitgedrukte voorwaarde vervult. Niet weinigen echter zien in v. 16 de voortdurend gehuichelde onderwerping der Joden aan God tegenover zijne in v. 17 vermelde weldaden geplaatst.</div>
 <div id="n1214">Het vet gold bij de Joden als iets uitstekends; <hi type="italic">het vet van tarwe</hi> is dus hier uitmuntende tarwe en staat evenals de <hi type="italic">honig</hi>, die zelfs van barre rotsen druipt, waarin bijen nestelen, als een beeld van den overvloed, waarmede God Israël wilde zegenen. Wel een reden om het volk aan te sporen tot het dankbaar gejuich van v. 2. <br/>- Het laatste vers past de H. Augustinus en met hem de Kerk toe op de zoete spijs, die de Heiland den zijnen geeft in het H. Sacrament des Altaars.</div>
 <div id="n1215">Zie Psalm XLIX noot 1. De rechters ontleenen hunne macht aan God; dit was voornamelijk het geval in de Israëlietische godsheerschappij en daarom worden zij hier, als Gods plaatsvervangers, <hi type="italic">goden</hi> genoemd. Naar den Psalmist zijn zij vergaderd en <hi type="italic">staat God</hi> in hun midden; Hij <hi type="italic">spreekt recht</hi> over goede en slechte rechters en richt zich dan tot deze laatsten zooals volgt in v. 2-4.</div>
 <div id="n1216"><hi type="italic">Richt gij onrecht</hi>, d.i. velt gij onrechtvaardige vonnissen en acht gij op het aanzien van den persoon <hi type="italic">des zondaars</hi>, d.i. des verkrachters van het recht.</div>
 <div id="n1217">Verondersteld dat hij het recht op zijne zijde heeft.</div>
 <div id="n1218">Tusschengeschoven bemerking over de onrechtvaardige rechters: zij kennen hunne plichten niet en missen het ware <hi type="italic">begrip</hi> van Gods wil en wet; in hunne vrijwillige verblindheid <hi type="italic">wandelen</hi> zij op den weg der <hi type="italic">duisternis</hi>, d.i. der boosheid, en zoo wordt de samenleving, die op recht en billijkheid steunt, in hare grondvesten geschokt. Sommigen zien in <hi type="italic">duisternis</hi> de ongelukken, waarmede die booze rechters gestraft worden.</div>
 <div id="n1219">Als mijnen plaatsbekleeders gaf Ik u mijn goddelijk gezag en noemde Ik u <hi type="italic">goden</hi> (Exod. XXI 6 en XXII 28) en mijne <hi type="italic">zonen.</hi></div>
 <div id="n1220">Sterfelijk als gij zijt, zult gij wegens gepleegd onrecht vroegtijdig omkomen gelijk een gewoon mensch, en zoo ellendig en eerloos ten gronde gaan als elk ander onrechtvaardig vorst, of, naar den H. Augustinus en anderen, als een der gevallen engelen.</div>
 <div id="n1221">Alle volken zijn Gods <hi type="italic">erfenis</hi> of eigendom; Hem komt het dus toe <hi type="italic">de aarde</hi> te oordeelen en alom de onrechtvaardige rechters te straffen. <br/>- Joan. X 34 haalt Christus v. 6 aan ten bewijze, dat Hij zich niet aan godslastering schuldig maakt met zich God te noemen; dat Hij dit te recht en wel in de eigenlijke beteekenis deed, bewees Hij door zijn wonderen. In v. 8 vinden de HH. Vaders een voorspelling van het algemeen Godsrijk, dat, naar Ps. II 7, ten erfdeel zou toegewezen worden aan het menschgeworden Woord. De H. Augustinus en Dionysius Carthusianus leggen den geheelen Psalm uit als een godsgericht, door den Vader gehouden over de Synagoge, die Christus ter dood veroordeelde.</div>
 <div id="n1222">Zie Ps. XLIX noot 1. Aanleiding tot dezen Psalm gaf waarschijnlijk een ten tijde van koning Josaphat in het geheim voorbereide, plotselinge en gelijktijdige inval van verschillende vijandelijke volkeren, met de bedoeling om Gods volk uit het land te verdrijven (II Paral. XX). In dien nood nam het volk zijn toevlucht tot God, die dan ook zijne hulp beloofde door den Leviet Jahaziël (eenen afstammeling van Asaph), aan wien men daarom ook dezen Psalm toeschrijft.</div>
 <div id="n1223">Groot is de macht onzer talrijke vijanden; oneindig grooter is de Uwe, o God: daarom <hi type="italic">zwijg niet</hi>, d.i. weiger uwe hulp niet, in antwoord op het gebed der uwen, en <hi type="italic">weerhoud</hi> uwen toorn niet tegen (v. 3) <hi type="italic">uwe</hi> en onze <hi type="italic">vijanden</hi>, die in hunnen hoogmoed ons met krijgsrumoer aanvallen.</div>
 <div id="n1224">Over dat <hi type="italic">plan</hi> zie noot 1. De <hi type="italic">heiligen</hi>, Hebr.: ‘uwe verborgenen’, d.i. uwe beschermelingen, zijn de aan God toegeheiligde en door Hem beschermde Israëlieten. Vgl. Ps. XVI 8; XXVI 5; XXX 21.</div>
 <div id="n1225">Reden voor God om hen te helpen.</div>
 <div id="n1226">Opsomming der vijanden; <hi type="italic">de tenten</hi> zijn hier de tentbewoners, wier namen volgen. De <hi type="italic">Idumeërs</hi> woonden in het zuidoosten van Palestina; de <hi type="italic">Ismaëlieten</hi> in het noorden van Arabië; <hi type="italic">Moab</hi>, d.i. de Moabieten, ten zuidoosten der Doode Zee; de <hi type="italic">Agarenen</hi> eveneens, doch waarschijnlijk meer in de richting van Arabië en de Perzische Golf.</div>
 <div id="n1227"><hi type="italic">Gebal</hi> was waarschijnlijk het noordelijk gedeelte van het gebergte Seïr bij de zuidkust der Doode Zee; hier zijn de bewoners bedoeld. <hi type="italic">Ammon</hi>, d.i. de Ammonieten, woonden ten oosten van den Jordaan en de Doode Zee; <hi type="italic">Amalec</hi> of de Amalekieten ten zuiden van Palestina naar Egypte heen; <hi type="italic">de vreemdelingen</hi> zijn de Philistijnen (vgl. Ps. LV noot 2); door <hi type="italic">inwoners van Tyrus</hi> worden de Pheniciërs bedoeld. II Paral. XX 10 worden alleen Ammon, Moab en Seïr vermeld.</div>
 <div id="n1228"><hi type="italic">Assur</hi> of Assyrië, ten tijde van Josaphat een opkomende macht (mogelijk echter worden hier dichterlijk de volken uit het noordoosten bedoeld), kwam met hen ter <hi type="italic">hulp</hi> aan <hi type="italic">de kinderen van Lot</hi>, d.i. aan de Moabieten en Ammonieten (vgl. Gen. XIX 13 volg.), de aanleggers van den oorlog en Israël's verbitterdste vijanden.</div>
 <div id="n1229">Met Gods bijzondere hulp versloeg Gedeon (Jud. VII 1) de Madianieten, wier koningen (v. 12) <hi type="italic">Zebeë</hi> en <hi type="italic">Salmana</hi> (Jud. VIII 21) en wier veldheeren <hi type="italic">Oreb</hi> en <hi type="italic">Zeb</hi> bij die gelegenheid omkwamen (Jud. VII 25). Eveneens versloeg Barac (Jud. IV) koning <hi type="italic">Jabin</hi> en diens veldoverste <hi type="italic">Sisara bij den bergstroom Cison.</hi> Deze vloeit door de vlakte van Esdrelon, in welke <hi type="italic">Endor</hi> (v. 11) gelegen was.</div>
 <div id="n1230"><hi type="italic">Zij</hi>, d.i. hunne lijken.</div>
 <div id="n1231">Hebr.: ‘de woningen Gods’, d.i. het aan God toegeheiligd land. Daardoor randden zij God zelven aan: een reden om hen te straffen.</div>
 <div id="n1232"><hi type="italic">Maak hen</hi> onstandvastig en wankelend, <hi type="italic">gelijk een</hi> rondwentelend <hi type="italic">rad</hi> (Hebr. ‘gelijk dwarrelend stof’) en voortvluchtig, gelijk een wegwaaiende <hi type="italic">stoppel</hi> of stroohalm.</div>
 <div id="n1233"><hi type="italic">Bergen</hi>, d.i. de daarop groeiende bosschen.</div>
 <div id="n1234">Met den <hi type="italic">storm</hi> van uwen toorn.</div>
 <div id="n1235">Door het verijdelen hunner pogingen, en dat (v. 18) voor immer; dan zullen zij U wel als God moeten erkennen.</div>
 <div id="n1236">Dat Gij te recht den <hi type="italic">naam</hi> van Jehova draagt, daar Gij alleen God zijt. Blijkens II Par. XX 29 werd die wensch vervuld. <br/>- De H. Augustinus en na hem Bellarminus en Dionysius Carthusianus leggen dezen Psalm, althans in den mystieken zin, uit als een voorspelling der aanslagen van den Antichrist en zijne handlangers tegen Christus en zijne Kerk. De Heiland, aan wien niemand (v. 2) gelijk is, zweeg wel ten tijde van zijn lijden, maar zal niet zwijgen ten dage des oordeels: spannen al zijne vijanden tegen Hem samen (v. 3-9), Hij zal ze vernietigen (v. 10-18) en als God erkend worden (v. 19).</div>
 <div id="n1237">Zie Ps. IV noot 1 en VIII noot 2. Deze Psalm heeft veel overeenkomst met Ps. XLI en LXII en schijnt ook aan dezelfde personen en omstandigheden zijn ontstaan te danken (vgl. Ps. XLI noot 3). Ps. XLI drukt echter meer de smart uit, gevolgd uit de verwijdering van het Heiligdom; Ps. LXII het verlangen naar het verdwijnen der hinderpalen, die David in zijn ballingschap van den Tabernakel scheidden; Ps. LXXXIII de vreugde, die hij bij het Heiligdom hoopt te genieten. Sommigen meenen, dat de Psalm gedicht werd voor de ballingen van Babylon. Ongetwijfeld vonden dezen daarin een voor hunnen toestand passend gebed.</div>
 <div id="n1238"><hi type="italic">Tenten</hi> en <hi type="italic">voorhoven</hi> (v. 3) staan hier in het meervoud of wel omdat de Tabernakel verscheidene afdeelingen en aangrenzende heilige ruimten had, of omdat hij zich achtereenvolgens op verscheidene plaatsen had bevonden, of waarschijnlijker als uitdrukking van de geestdriftige liefde des zangers, en dus dichterlijk, ter verheffing, in plaats van het enkelvoud.</div>
 <div id="n1239"><hi type="italic">Ziel</hi>, <hi type="italic">hart</hi> en <hi type="italic">vleesch</hi> duiden als deelen hier den geheelen mensch aan, die wegkwijnt in zijn smachten naar de tegenwoordigheid van <hi type="italic">den levenden God</hi> (zie Ps. XLI noot 5), maar die tevens met hart en tong juicht in de hoop, dat hij weldra Gods bijzijn zal genieten.</div>
 <div id="n1240">De zin is of wel: helaas! <hi type="italic">musch</hi> en <hi type="italic">tortelduif</hi> hebben hun eigen woning en kunnen die bewonen; <hi type="italic">uwe altaren</hi>, de woning, waar ik veilig en gelukkig ben, moet ik derven. Of wel: voortvluchtig gelijk een <hi type="italic">musch</hi> (vgl. Ps. X 1), maar tevens vol treurende liefde, gelijk een <hi type="italic">tortel</hi> (vgl. Ps. LIV 7), heb ik voor mij een woning gevonden, namelijk <hi type="italic">uwe altaren</hi>, bij welke ik wensch te verblijven om er de rust te genieten, die Gij mij als de almachtige <hi type="italic">Heer</hi> kunt en als <hi type="italic">mijn</hi> koning en <hi type="italic">mijn</hi> God zult schenken. - Het meervoud <hi type="italic">altaren</hi> duidt het reuk- en het brand-offer-altaar aan.</div>
 <div id="n1241">Nl. uit dankbaarheid; maar ook dat prijzen maakt hen gelukkig.</div>
 <div id="n1242">Hebr.: ‘die zijne sterkte heeft in U’, d.i. die op Uwe hulp vertrouwt. Hier schijnt wel bepaaldelijk David met de zijnen bedoeld; vandaar beurtelings het enkel- en het meervoud (v. 8 <hi type="italic">zij zullen</hi>). <hi type="italic">Opgangen</hi> bereiden beteekent hier waarschijnlijk: zich eenen breeden weg banen, de hinderpalen uit den weg ruimen, die het opgaan uit de woestijn naar Sion beletten. De zin van v. 6 is dan: wie naar het Heiligdom verlangt en daarbij op U vertrouwt, baant zich eenen weg naar Sion door de gesteltenis zijns harten.</div>
 <div id="n1243">Wat de Psalmist hier met <hi type="italic">het tranendal</hi> bedoelt, waar<hi type="italic">door</hi> (naar de Septuagint: waarheen) de weg voert, is niet duidelijk; mogelijk droeg een der dalen om of in Jerusalem ook dien naam of wordt het hier zoo genoemd, omdat de balling met droefenis daardoor gevlucht was, nu met tranen daaraan dacht en daar nog beproevingen zou te doorstaan hebben op zijnen weg <hi type="italic">naar</hi> (aldus de Septuagint en talrijke oude handschriften) <hi type="italic">de plaats</hi>, die <hi type="italic">Hij</hi>, d.i. God, <hi type="italic">bepaald</hi>, d.i. tot zijn heiligdom verkozen heeft; of wel: die <hi type="italic">hij</hi>, de balling, zich ter bereiking heeft voorgesteld. De grondtekst heeft hier: ‘gebaande wegen zijn in hun hart. Door het (dorre Bacha- of) Baka-dal trekkend veranderen zij het in een bronnen-oord; ook zal de vroege regen het in zegeningen bedekken’; d.i. waarschijnlijk: hun vertrouwen zal hun alle wegen effenen en de oorden van ontbering en kommer in lustwaranden herscheppen. De zin van v. 6-7 blijkt dus wel te zijn: Heil hem, die, op God vertrouwend, het einde zijner ballingschap verbeidt: dat vertrouwen wordt niet beschaamd.</div>
 <div id="n1244">Nieuwe reden, waarom hij en de zijnen (zie noot 6) gelukkig zullen zijn door het bereiken van hun doel. God, die als <hi type="italic">Wetgever</hi> bepaald heeft, dat men Hem in zijn Heiligdom moet dienen, zal aan hen, die willen gehoorzamen, zijnen <hi type="italic">zegen schenken;</hi> daardoor zullen zij steeds toenemen in geestelijke <hi type="italic">kracht</hi> (vgl. Prov. IV 18) en zoo zal dan door hen het Heiligdom en daarin de zegen brengende tegenwoordigheid van den Almachtige <hi type="italic">gezien worden.</hi></div>
 <div id="n1245">Daar Gij <hi type="italic">onze beschermer</hi> zijt, mogen onze gevaren U niet ontgaan. De <hi type="italic">gezalfde</hi> is hier degene, van wien sprake is in v. 3, dus allerwaarschijnlijkst David; mogelijk echter wordt hier echter daaronder het gansche Israëlietische volk en dus ook ieder biddende Israëliet verstaan.</div>
 <div id="n1246"><hi type="italic">Dan duizenden</hi> elders of in <hi type="italic">tenten van zondaars.</hi> Reden om verhoord te worden: hij verlangt naar Sion, niet om bevrijd te worden van zijne ellenden, maar om Gods tegenwoordigheid te genieten.</div>
 <div id="n1247">De zin is: liever wil ik de laatste zijn (Hebr.: ‘aan den drempel liggen’) in Gods huis, dan geëerd zijn bij hen, die God niet dienen.</div>
 <div id="n1248">Nieuwe redenen van zijne gehechtheid aan God en zijn heiligdom; hij vindt die in God zelven: God <hi type="italic">bemint</hi>, d.i. bewijst gaarne, <hi type="italic">erbarming</hi> en <hi type="italic">waarheid</hi>, d.i. trouw in het vervullen zijner beloften; Hij is milddadig en zal dus <hi type="italic">genade</hi> en <hi type="italic">heerlijkheid</hi>, d.i. herstel van alle eererechten, ja (v. 13) alle <hi type="italic">goederen</hi> schenken. De grondtekst heeft: ‘want zon en schild is de Heer’, d.i. Hij schenkt licht, d.i. heil en genade, en verleent bescherming tegen alle gevaren.</div>
 <div id="n1249"><hi type="italic">De goederen</hi> (aldus naar de Septuagint) zijn hier wel de bepaalde zegeningen altegader, die God belooft aan wie Hem getrouw dienen. <br/>- Een zoo vurig verlangen als in dezen Psalm uitgedrukt is, zegt Bellarminus, moet, ook naar de letter, de eeuwige woonplaats des hemels tot voorwerp hebben. In navolging der HH. Vaders legt hij dan ook, en met hem Dionysius Carthusianus, Lindanus en anderen, den Psalm in dezer voege uit: Hoe dierbaar (v. 2) zijn ons de woningen (Joan. XIV 2) des hemels, naar welke (v. 3) alles in mij uitziet. Gelijk (v. 4) alle dieren naar rust verlangen, zoo reikhals ook ik naar de rust des hemels; voorshands vind ik die, o God, bij uwe altaren, die mij den hemel voorstellen. Gelukkig echter (v. 5) zij, die reeds daar boven bij U wonen en U daar eeuwig kunnen prijzen! Doch ook hij (v. 6) is gelukkig, die daarop met uwe hulp kan hopen en zijn hart daarheen verheft in dit tranendal (v. 7), de plaats, (die de mensch door zijne zonde tot de zijne gemaakt heeft, of) door welke de mensch moet opstijgen naar den hemel, dien God hem tot zijn eindpaal heeft gesteld. Zoo iemand (v. 8) wordt door God, die hem zijne geboden gaf, gezegend; hij komt van genade tot genade, hij wint onophoudelijk nieuwe geestelijke krachten aan, en zal eindelijk God in het hemelsche Sion aanschouwen. Daarom, o God (v. 9, 10), verhoor en help ons om de verdiensten van Christus, uwen Gezalfde! Eénen dag de laatste te zijn (v. 11) in uwen hemel geeft een grooter geluk, dan ontelbare dagen geëerd te worden in deze wereld, het verblijf der zondaars. Daarom in dit tranendal moed geschept! Want (v. 12, 13) God is barmhartig en trouw in zijne beloften en zal hen, die in onschuld wandelen, overladen met de goederen der genade en der heerlijkheid.</div>
 <div id="n1250">Zie Ps. IV noot 1 en XLI noot 3. Na de terugkomst uit de ballingschap waren niet alle kwellingen des volks in eens verdwenen; het aanzien en de luister van vroeger waren verloren; nog steeds lag de tempel voor het grootste gedeelte in puin; de Samaritanen en anderen zochten het herstellen der muren te beletten (II Esdr. IV); misgewas en armoede teisterden het land (II Esdr. V) en ontmoediging had zich van allen meester gemaakt, zooals blijkt uit de tot hen gerichte opwekkingen der profeten Aggeus en Zacharias. Geen wonder dat de Psalmist v. 6) die kwellingen aan Gods toorn toeschrijft en Hem smeekt het begonnen verlossingswerk te voltooien.</div>
 <div id="n1251">De onlangs bewezen barmhartigheid (v. 2-4) is voor den Psalmist een reden om op de voortzetting daarvan te hopen. Het <hi type="italic">land</hi> werd <hi type="italic">gezegend</hi> door de terugkomst <hi type="italic">van Jacob</hi>, d.i. van het Israëlietische volk, uit <hi type="italic">de gevangenschap.</hi> Zie Ps. XIII noot 12. Enkelen vinden in v. 2-4 niet de reeds verleende, maar de gehoopte weldaden Gods uitgedrukt.</div>
 <div id="n1252">In de kwijtschelding der straf ziet de Psalmist het bewijs, dat ook de zonden <hi type="italic">vergeven</hi> zijn, die er de oorzaak van waren. Vgl. Ps. XXXI noot 2.</div>
 <div id="n1253"><hi type="italic">Herstel ons</hi> nu volkomen in uwe vriendschap en in onzen vorigen bloei en glans.</div>
 <div id="n1254">Het ‘conversus’ der Vulgaat is hier, gelijk elders, een Hebraïsme met de beteekenis van <hi type="italic">opnieuw.</hi> Letterlijk vertaald zou de zin zijn: Keert Gij U om (d.i. wendt Gij U af van uwen toorn of naar ons), dan doet Gij ons herleven.</div>
 <div id="n1255">In zijne overtuiging, dat God hem zal verhooren, maakt zich de dichter gereed om Gods antwoord te vernemen; hij verwacht dit door eene innerlijke openbaring. De reden, waarom hij dat verwacht en luistert, volgt onmiddellijk; de inhoud van Gods antwoord komt in v. 10-14.</div>
 <div id="n1256">God belooft en verschaft vrede niet alleen aan <hi type="italic">zijn volk</hi>, te weten aan <hi type="italic">zijne heiligen</hi>, d.i. aan hen, die krachtens zijn verbond zijne Hem toegewijde vrome dienaren zijn, maar ook aan allen, Joden en heidenen, die tot zich zelven <hi type="italic">inkeeren</hi> en van harte Gods geboden onderhouden. (Vgl. Eccli. XXI 7). De Septuagint en de meeste Latijnsche handschriften hebben hier: ‘die hun hart omwenden tot Hem’; de grondtekst: ‘dat zij niet (of zij zullen niet) tot hunne dwaasheid wederkeeren’: een waarschuwing tegen het hervallen in de zonde, die de oorzaak is der tegenwoordige rampen.</div>
 <div id="n1257">Vreest Israël God, dan zal Gods <hi type="italic">heil</hi> en daarmede een blijvende <hi type="italic">luister</hi> aan het heilig <hi type="italic">land</hi> geschonken worden. Waarin hoofdzakelijk dat heil en die luister bestaat, wordt uiteengezet in v. 11-14.</div>
 <div id="n1258">De juiste beteekenis van v. 11-12 is niet met zekerheid te bepalen. Naar het parallelisme is de zin waarschijnlijk: de onderlinge verhoudingen van hemel en aarde zullen zoodanig zijn, dat <hi type="italic">erbarming</hi> en <hi type="italic">gerechtigheid</hi> van den kant van God bij de menschen <hi type="italic">waarheid</hi>, d.i. trouw, en <hi type="italic">vrede</hi> (met God en de menschen) zullen ontmoeten. - Sommigen daarentegen beschouwen <hi type="italic">erbarming, waarheid, gerechtigheid</hi> en <hi type="italic">vrede</hi> in v. 11 als gaven van God, die hier als personen voorgesteld zijn, welke elkander <hi type="italic">ontmoeten</hi> en <hi type="italic">den kus geven</hi> ten teeken van hun gemeenschappelijken oorsprong, hunne overeenstemming en eenheid. De zin van v. 11 is dan: alom heerschen genade en <hi type="italic">waarheid</hi>, d.i. trouw des Heeren, en zij schenken met de <hi type="italic">gerechtigheid</hi> tevens den <hi type="italic">vrede;</hi> (v. 12) Gods trouw in het vervullen zijner beloften zal zich overvloedig op de aarde openbaren en de zegen zijner <hi type="italic">gerechtigheid</hi> zal uit den hemel nederdalen. - Anderen zien in v. 11 de verhoudingen der menschen tot elkander, en in v. 12 die der menschen tot God voorgesteld; de zin is dan: goedhartigheid en trouw vereenigen de menschen onder elkander, en onderlinge <hi type="italic">vrede</hi> is het uitvloeisel der alom heerschende <hi type="italic">gerechtigheid;</hi> v. 12. trouwe onderwerping aan God spruit welig uit de harten der menschen, en overvloedigen zegen schenkt God in zijne beloonende <hi type="italic">gerechtigheid.</hi></div>
 <div id="n1259">De <hi type="italic">goedhartigheid</hi> staat hier voor hare uitwerkselen: Gods milde gaven, tot welke ook de vruchtbaarheid des lands behoort. Vgl. Joël II 19.</div>
 <div id="n1260">De <hi type="italic">gerechtigheid</hi> wordt hier als een persoon voorgesteld, die vóór God zal uitgaan. De zin, die hier zeer duister is, luidt waarschijnlijk: God laat zich voorlichten en leiden door zijne gerechtigheid en deze zet <hi type="italic">op den weg hare voetstappen</hi>, d.i. zij bakent Hem den weg af, dien Hij volgen zal; of wel: zij handelt zoo met den mensch, dat hij Gods wegen en den zijnen gemakkelijk kan kennen. Naar den grondtekst schijnt de zin te zijn: de gerechtigheid wandelt in de menschen voor zijn oog, en zij volgt Hem, terwijl zij acht geeft op den weg, dien Hij bewandelt. Naar de Septuagint: God maakt zijne schreden tot eenen weg, d.i. zijne handelingen toonen en banen den mensch den weg, dien hij te bewandelen heeft. <br/>- Dat de HH. Vaders, o.a. de HH. Athanasius, Augustinus en Hiëronymus, en anderen na hen, dezen Psalm of wel in den letterlijken of wel in den mystischen zin uitlegden als een voorspelling van de uitwerkselen der menschwording, lag wel voor de hand; immers reeds de verlossing uit de gevangenschap was het profetische beeld van de bevrijding uit de slavernij der zonde, en de beloften van v. 9-14 zijn vervat in de bewoordingen, met welke de profeten het heil van den Messias voorspelden. De Psalmist brengt nu (v. 2-4) voor die bevrijding zijnen dank en hoopt (v. 5-8), dat God zijn werk voltooien en barmhartigheid, leven en heil aan allen zal schenken. Dat heil is (vgl. Luc. II 30) de Messias zelf, de vorst des vredes (vgl. Is. IX 6), bij wiens geboorte God door zijne engelen vrede sprak (v. 9) tot zijn volk en die onze vrede (Ephes. II 14) en de God des vredes (Rom. XV 33) genoemd wordt; die, als de door Aggeus (II 8, 10) voorspelde luister (v. 8), den tweeden tempel en het H. Land zou verheerlijken en daarin wonen; die (aldus de H. Hilarius) de erbarming en waarheid (v. 11) is, en door de gerechtigheid, die Hij den zijnen mededeelt, zou vereenigen wat de zonde gescheiden had; die (v. 12) als de eeuwige waarheid een uit de aarde ontsproten lichaam zou aannemen (aldus Lactantius) en als de gerechtigheid uit den hemel zou nederdalen; die (v. 13) de goedertierenheid zelf is, door God den Vader aan de wereld geschonken, en tevens het zaad en de heerlijke vrucht der aarde, door Isaias (IV 2) voorspeld; vóór wien eindelijk (v. 14) in den persoon van den H. Joannes de gerechtigheid zou uitgaan om den weg te toonen en te bereiden, dien Hij zou bewandelen.</div>
 <div id="n1261">Niet weinigen meenen, dat deze Psalm uit deelen van andere Psalmen tot een liturgisch doel werd samengesteld; anderen dat, overeenkomstig het opschrift, David zelf hier zijne elders uitgedrukte gevoelens herhaalt. Bij welke gelegenheid zulks geschiedde, is niet met zekerheid te bepalen.</div>
 <div id="n1262"><hi type="italic">Vroom</hi> noemt zich de Psalmist, niet uit vermetel vertrouwen, maar omdat hij behoort tot het Gode toegeheiligde volk en hij God naar de mate zijner krachten poogt te dienen. Zie Ps. XVII noot 18.</div>
 <div id="n1263"><hi type="italic">Den ganschen dag</hi> drukt hier de volharding van zijn gebed uit.</div>
 <div id="n1264">Niets is er wat uwe werken evenaart.</div>
 <div id="n1265">Zijt Gij hun Schepper, dan kunt en zult Gij hen ook noodzaken uwe almacht te erkennen bij het zien uwer voor mij verrichte wonderdaden.</div>
 <div id="n1266"><hi type="italic">Geleid mij</hi> ten heil langs den <hi type="italic">weg</hi>, dien Gij bepaald hebt; zoo zal ik (of: moge ik) dan aangespoord worden om te <hi type="italic">wandelen</hi> op den goeden weg uwer <hi type="italic">waarheid</hi>, d.i. uwer Wet of uwer beloften; <hi type="italic">mijn hart</hi> zal dan de geneugten smaken, die uwe vreeze medebrengt. Hebr.: ‘Leer mij, o Heer, uwen weg; dat ik wandele in uwe waarheid! Vereenig (d.i. span alle krachten in van) mijn hart om uwen naam te vreezen’.</div>
 <div id="n1267">Belofte van dankbaarheid voor de gehoopte redding, die (v. 13) als reeds verkregen beschouwd wordt.</div>
 <div id="n1268">Het <hi type="italic">doodenrijk</hi> heet hier <hi type="italic">het onderste</hi>, dewijl het geacht wordt dieper te liggen dan al het onderaardsche. Het staat hier voor: het nijpendste levensgevaar.</div>
 <div id="n1269"><hi type="italic">Uwe kracht</hi>, d.i. uwe krachtige hulp. Aldus naar de Septuagint en den samenhang. Wil men ‘imperium’ door opperheerschappij vertalen, dan ligt daarin wellicht een zinspeling op de beloften van II Reg. VII 11-16. Als Gods <hi type="italic">knecht</hi>, die tevens <hi type="italic">de</hi> (in Gods huis geboren) <hi type="italic">zoon</hi> zijner <hi type="italic">dienstmaagd</hi> is, behoort hij geheel en al aan God, maar hij meent daarom ook op Gods bijzondere liefde en bescherming te mogen rekenen.</div>
 <div id="n1270">De zin is: Verricht eene uiterlijke daad tot mijn heil als een treffend bewijs, dat Gij met mij zijt; zien de vijanden, dat Gij mij zoo opbeurt, dan zullen zij beschaamd worden. <br/>- De H. Augustinus en anderen met hem leggen dezen Psalm in den mond van Christus, die op zijnen lijdensweg zijnen Vader om bijstand smeekt en daarbij zijne verrijzenis (v. 13) en de roeping der heidenen (v. 9) voorspelt. Vgl. Is. XLV 24; Rom. XIV 11; Philipp. II 11.</div>
 <div id="n1271">Zie Psalm XLI noot 3. Onder de nieuwere uitleggers der H. Schrift houden niet weinigen dezen Psalm voor een loflied aangeheven na de nederlaag van Sennacherib. De aanhef (v. 1-2) bezingt dan den roem der even ontzette stad. Wat daarop volgt in v. 3-5, vond naar het eenparig gevoelen der HH. Vaders zijne volledige vervulling eerst in het betere Jerusalem, de Kerk van Christus, in welke alle heidensche natiën, in v. 4 door eenige naburige volken aangeduid, werden opgenomen. Het slot, v. 6-7, zal eens zijne algeheele vervulling vinden in het hemelsche Jerusalem.</div>
 <div id="n1272">Uit de Septuagint blijkt, dat <hi type="italic">zijne</hi> hier op God doelt. De door Hem gelegde <hi type="italic">grondvesten</hi> der stad rusten op Sion en Moria, hare <hi type="italic">heilige</hi>, door Hem uitverkoren en daarom onwrikbare <hi type="italic">bergen;</hi> daarin ligt een waarborg voor hare duurzaamheid en dat is een uitvloeisel van Gods liefde (v. 2); immers Hij bemint haar meer dan <hi type="italic">alle tenten van Jacob</hi>, d.i. dan alle andere steden des lands.</div>
 <div id="n1273">Die <hi type="italic">roemrijke dingen</hi> worden door God zelf aangegeven in v. 4; zij werden o.a. ook voorspeld Is. II 3.</div>
 <div id="n1274">Dat de hier bedoelde volkeren slechts bij wijze van voorbeeld genoemd worden, blijkt uit v. 5-6. <hi type="italic">Rahab</hi>, dat hoogmoed beteekent, duidt waarschijnlijk hier de Egyptenaren aan, <hi type="italic">Babylon</hi> waarschijnlijk de toenmaals opkomende Chaldeërs. Dezen zal God tellen onder de burgers zijner stad, die Hem kennen en dienen. <hi type="italic">De vreemdelingen</hi> zijn de Philistijnen, <hi type="italic">Tyrus</hi> duidt de Pheniciërs aan. De Psalmist ziet ze reeds als kinderen van Jerusalem, <hi type="italic">daar</hi> aanwezig. Hebr.: ‘zie Philistea en Tyrus met Koesj: die (ieder van hen) is (als ware hij) daar geboren’.</div>
 <div id="n1275">Naar den grondtekst is de zin der Vulgaat waarschijnlijk: <hi type="italic">men zal van Sion</hi>, d.i. Jerusalem, <hi type="italic">zeggen:</hi> ontelbaren zijn <hi type="italic">daar geboren;</hi> zoo talrijk zullen de volken daarheen stroomen. De Septuagint heeft: ‘moeder (d.i. het tot moeder der volken geworden) Sion zal zeggen’ enz. - Dat <hi type="italic">de Heer</hi> de stad heeft <hi type="italic">gegrondvest</hi>, is voor den Psalmist de reden, waarom zij de onwrikbare wereldstad zal zijn.</div>
 <div id="n1276">De vermoedelijke zin is: in de naamlijsten, waarin volken en vorsten opgesomd worden als burgers der stad, zal God vermelden, dat zij ware kinderen van Jerusalem zijn; daaruit blijkt dan, dat zij de eeuwige wereldstad is. Hebr.: ‘Bij het opschrijven der volken zal de Heer te boek stellen: deze is daar geboren’.</div>
 <div id="n1277">De zin is: dat zij in Jerusalem opgenomen zijn, zal hun grootste geluk wezen. Het Hebr. kan beteekenen: ‘en zingend en dansend (zullen zij zeggen): al mijne bronnen (van heil en geluk vind ik) in u’. <br/>- In hoogeren zin (zie noot 1) is de samenhang van den Psalm naar de HH. Vaders als volgt (v. 1): de apostelen, de grondslagen der Kerk, het nieuwe Jerusalem, zijn gevestigd op den hoeksteen, Christus; (v. 2) God heeft haar uitverkoren boven de Synagoge; (v. 3) roemrijk is haar oorsprong, haar geschiedenis, haar bestemming; (v. 4-5) alle volken komen tot haar en worden hare kinderen; haar eerstgeborene is de Godmensch; (v. 6) in het boek der uitverkoren volken en vorsten zal Hij van hen getuigen, dat zij ware kinderen zijner Kerk zijn, en (v. 7) dezen zullen (als kinderen der zegepralende Kerk) eeuwige vreugde genieten.</div>
 <div id="n1278">Zie Psalm XLI noot 3; IV noot 1; LII noot 2 en XXXI noot 1. <hi type="italic">Om te antwoorden</hi> is misschien zooveel als beurtzang of als: Psalm om God tot een antwoord, d.i. tot hulp, te bewegen. <hi type="italic">Eman</hi> en Ethan (Ps. LXXXVIII 1) worden herhaaldelijk vermeld als Levieten, zangers en wijze mannen. I Par. II 6 is sprake van de Ezrahieten (of Zaraïeten) Ethan en Heman uit den stam van Juda. Hoe het opschrift den Psalm eerst aan de <hi type="italic">zonen van Core</hi>, en vervolgens aan <hi type="italic">Eman, den Ezrahiet,</hi> kan toeschrijven, is niet met zekerheid te verklaren. Sommigen meenen, dat <hi type="italic">Van de zonen van Core,</hi> hetwelk ook boven Ps. LXXXVIII staat, hier bij vergissing herhaald werd. De Septuagint heeft: ‘van Eman, den Israëliet’. Het lijden, dat tot dezen Psalm aanleiding gaf, was dat van eenen persoon, niet van het volk; of de uitdrukkingen op eene lichamelijke kwaal (gevangenschap, melaatschheid of blindheid) doelen, of wel als beeldspraak dienen te worden opgevat, is moeielijk te beslissen.</div>
 <div id="n1279"><hi type="italic">Mijns heils</hi>, d.i. die mij kan helpen en van wien ik heil verwacht.</div>
 <div id="n1280">Als iemand, die reddeloos verloren is. Hebr.: ‘als een man zonder kracht’.</div>
 <div id="n1281"><hi type="italic">Vrij</hi> beteekent hier waarschijnlijk (vgl. IV Reg. XV 5; II Par. XXVI 21) verwijderd, afgescheiden, nl. van de menschen (gelijk een melaatsche) of van de genoegens en zorgen des levens, of van den dienst van God, maar dan tevens van zijne beschermende <hi type="italic">hand</hi> (v. 6). Het Hebr. kan beteekenen: ‘onder de dooden is mijne uitstrekking’, d.i. mijne legerstede.</div>
 <div id="n1282">De <hi type="italic">gewonden</hi> zijn hier de verslagenen, die in het graf liggen, waar God hunner <hi type="italic">niet meer gedenkt</hi>, omdat zij namelijk door den dood onttrokken zijn aan die zorg, welke zijne vaderlijke <hi type="italic">hand</hi> voor de levenden heeft. Zie Psalm VI noot 6.</div>
 <div id="n1283">Mogelijk: ik ben, als een melaatsche (vgl. v. 9) of gevangene, levend begraven en in doodsgevaar.</div>
 <div id="n1284"><hi type="italic">Uwe baren</hi>, d.i. de door U gezonden rampspoeden.</div>
 <div id="n1285"><hi type="italic">Overgeleverd</hi>, nl. aan een zware lichamelijke kwaal of in een gevangenis geworpen. Zie noot 1.</div>
 <div id="n1286"><hi type="italic">Mijne oogen</hi> breken; ik ben den dood nabij, maar bid U om redding</div>
 <div id="n1287">De zin is: Spaar mij, opdat ik met de levenden uwe almacht prijze; immers Gij verricht uwe <hi type="italic">wonderwerken</hi> niet voor <hi type="italic">dooden;</hi> zij zien die niet en prijzen ze dus ook niet, en <hi type="italic">artsen</hi> zijn er niet, die hen kunnen <hi type="italic">doen herleven</hi> opdat die dooden, in het leven teruggekeerd, <hi type="italic">U loven.</hi> Hebr.: ‘of zullen schimmen opstaan en U prijzen’?</div>
 <div id="n1288"><hi type="italic">Uwe waarheid</hi>, d.i. uwe trouw in het vervullen uwer beloften. <hi type="italic">In het verderf</hi>, nl. des grafs.</div>
 <div id="n1289">In het graf, waar de dooden vergeten Uwen lof te verkondigen. Vgl. Ps. VI noot 6.</div>
 <div id="n1290">De zin is: alhoewel in wanhopigen toestand, toch bid ik elken <hi type="italic">ochtend</hi>, en wel <hi type="italic">ijlings</hi>, haast vroeger dan Gij zulks zoudt verwachten: het is mijn eerste werk. - Een bewijs van zijnen ijver, maar ook van zijnen nood.</div>
 <div id="n1291">Later verhieft Gij mij (of wel: verhief ik mij in mijnen hoogmoed); maar mijn val was des te dieper en verontrustender. Volgens sommigen is de zin: Grooter, ouder geworden, zag ik mijne rampen toenemen. Hebr.: ‘Ik draag uwe verschrikkingen, ik ben radeloos’.</div>
 <div id="n1292">Dewijl ik zoo ellendig ben; of: ver van mij, ellendige. Hebr. ‘mijne bekenden zijn duisternis’, d.i. vermoedelijk: ik heb en ken niets anders dan rampen. <br/>- Deze Psalm heeft veel overeenkomst met Ps. XXI en wordt door de meeste HH. Vaders zoo niet in den letterlijken, dan toch in den typischen zin gehouden voor een gebed (v. 2-3), in hetwelk Christus zijn lijden aan zijnen Vader voorhoudt en Hem om de verrijzenis bidt. Reeds bij het begin van dat lijden (v. 4) is zijne ziel doodelijk bedroefd en (v. 5) weet Hij, dat men Hem aan een wissen dood zal prijsgeven; maar (v. 6) Hij sterft uit vrijen wil en blijft ook slechts zoolang Hij wil (v. 7) in het graf. Over Hem komt wegens de zonden der menschen (v. 8) Gods toorn en een zee van lijden; verlaten (v. 9) door de zijnen, als een gruwel beschouwd door de Joden, wordt Hij zonder hoop op redding overgeleverd aan zijne beulen en door hen (v. 10<hi type="italic">a</hi>) ter dood gebracht. Intusschen bidt Hij uitgestrekt aan het kruis (v. 10<hi type="italic">b</hi>-13) om de verrijzenis, en wel (v. 14) met aandrang, omdat Hij zich (v. 15) door zijnen Vader aan zich zelven overgelaten gevoelt, ook vroeger (v. 16) steeds in ellende en vernedering geleefd heeft, thans (v. 17-18) in het bitterste lijden gedompeld en (v. 19) van allen verlaten is. Aldus o.a. Eusebius, de HH. Augustinus en Hiëronymus en met hen Euthymius, Bellarminus enz.</div>
 <div id="n1293">Zie Psalm XXXVIII noot 1 en LXXXVII noot 1. Wanneer deze <hi type="italic">Ethan</hi> of afstammeling van Ethan leefde, kan niet met zekerheid bepaald worden. In dezen Psalm legt hij getuigenis af van zijn vast vertrouwen op Gods beloften, ondanks den benarden toestand, waarin het koninklijk geslacht van David verkeert. Dit was herhaaldelijk het geval, o.a. ten tijde van Roboam (III Reg. XIV; II Par. XII), van Joachin en Sedecias en gedurende de ballingschap.</div>
 <div id="n1294">Door het <hi type="italic">bezingen</hi> der bewijzen van <hi type="italic">goedertierenheid</hi> en <hi type="italic">waarheid</hi>, d.i. van trouw in het vervullen zijner beloften, wil hij God bewegen om die eigenschappen opnieuw ten bate van David's vernederd Huis te doen schitteren. Dat God aan die beloften eeuwig getrouw zal zijn, is zijne overtuiging; daarom belooft hij in naam van het volk eeuwigen lof, dien hij met zijnen <hi type="italic">mond</hi>, d.i. luide, verkondigt.</div>
 <div id="n1295">Wat God <hi type="italic">gezegd</hi> heeft, wordt in v. 4-5 beknopt aangegeven; het is de belofte door den profeet Nathan aan David gedaan over den duur van zijn Huis. Vgl. II Reg. VII 5-16. Vooraf drukt de Psalmist hier uit, hoe betrouwbaar Gods woord is; ten gevolge van die belofte zullen telkens nieuwe weldaden, bij de vorige gevoegd, doen blijken, dat Gods <hi type="italic">goedertierenheid eeuwig</hi> duren zal evenals zijne <hi type="italic">waarheid,</hi> d.i. zijne trouw. Beide worden hier voorgesteld als een gebouw, dat hecht en duurzaam is, dewijl het <hi type="italic">in</hi> en op de onwrikbare <hi type="italic">hemelen</hi> opgetrokken en <hi type="italic">gevestigd</hi> is. Naar de Vulgaat kan <hi type="italic">eeuwig.... hemelen</hi> ook opgevat worden als de aanhef van Gods beloften. Over ‘praeparare’ zie Ps. XX noot 13. Naar den grondtekst begint het vers duidelijker met: ‘Want ik zeg’.</div>
 <div id="n1296"><hi type="italic">Mijne uitverkorenen</hi>, d.i. de afstammelingen van David. Hebr. ‘mijnen uitverkorene’, d.i. David.</div>
 <div id="n1297">Uw <hi type="italic">zaad</hi> zal onvergankelijk zijn en steeds uwen <hi type="italic">troon</hi> bekleeden. Naar de letter kan dat <hi type="italic">zaad</hi> hier niemand anders aanduiden dan den Messias. Vgl. Luc. I 32.</div>
 <div id="n1298">Dat God zijne beloften kan en zal vervullen, blijkt uit zijne <hi type="italic">wonderdaden</hi>, die door <hi type="italic">de hemelen</hi>, d.i. de hemelingen, geprezen worden, en uit zijne <hi type="italic">waarheid.</hi> Deze openbaart Hij aan <hi type="italic">de vergadering der heiligen</hi>, d.i. der Hem (v. 8) omringende engelen, Gods zonen (v. 7), die Hem (v. 8) daarom verheerlijken.</div>
 <div id="n1299"><hi type="italic">Uwe waarheid</hi>, d.i. uwe trouw; <hi type="italic">omgeeft U</hi>, d.i. zij is van uw wezen onafscheidelijk. Uwe macht schittert echter niet alleen in den hemel, maar ook (v. 10 en 12 volg.) in de overige schepping, gelijk ook (v. 11) in het bestraffen der boozen.</div>
 <div id="n1300">De <hi type="italic">trotschaard</hi> is hier waarschijnlijk Pharao, door God <hi type="italic">vernederd</hi> en gelijk gemaakt aan eenen doodelijk <hi type="italic">gewonde.</hi> De <hi type="italic">haters</hi> zijn de Egyptenaren.</div>
 <div id="n1301">Vgl. Psalm XXIII 2.</div>
 <div id="n1302">De (Roode) <hi type="italic">zee</hi> staat hier blijkens den grondtekst voor het Zuiden; de <hi type="italic">Thabor</hi>, ten westen, de <hi type="italic">Hermon</hi>, ten oosten van den Jordaan gelegen, duiden eveneens het Westen en het Oosten aan. De zin is: alle werelddeelen <hi type="italic">juichen in uwen naam</hi>, d.i. over de macht, waarmede <hi type="italic">Gij ze hebt geschapen.</hi></div>
 <div id="n1303">Een wensch, dat God nu zijne macht gebruike tegen zijne vijanden. De grondtekst heeft beter naar den samenhang: ‘sterk is uwe hand; (hoog) verheven (boven alles) uwe rechterhand’.</div>
 <div id="n1304">Gods <hi type="italic">troon</hi>, d.i. zijne regeering, is <hi type="italic">gevestigd</hi> (zie Ps. XX noot 13) op de <hi type="italic">gerechtigheid</hi> en het <hi type="italic">recht; erbarming</hi> en trouw <hi type="italic">gaan</hi> als zijne dienaren <hi type="italic">voor</hi> Hem <hi type="italic">uit</hi> om de menschen te helpen. Vgl. Ps. LXXXIV 14.</div>
 <div id="n1305">Gelukkig zijn wij, die uwe rechtvaardigheid, macht en trouw bij ondervinding kennen en ze met gejubel weten te verheerlijken; wij <hi type="italic">wandelen</hi> enz., d.i. wij genieten voortdurend uwe gunst (vgl. Ps. XVII noot 4 en IV noot 9) en (v. 17-18) uwe <hi type="italic">gerechtigheid</hi> en <hi type="italic">goedheid</hi> brengen ons tot eene roemrijke grootheid en sterkte.</div>
 <div id="n1306">Mogelijk echter ook: van Israël's Heilige (d.i. van God) komt de bescherming van onzen koning. Die <hi type="italic">bescherming</hi> is (v. 20-38) een uitvloeisel van Gods beschikking.</div>
 <div id="n1307"><hi type="italic">Toenmaals</hi>, d.i. ten tijde, dat Gij de in v. 4-5 beknopt aangeduide belofte deedt. Deze volgt nu breedvoerig. <hi type="italic">Een gezicht</hi> is de gewone uitdrukking voor elke door God geopenbaarde voorspelling. De <hi type="italic">heiligen</hi> zijn hier of het volk, tot hetwelk God door Samuel en Nathan sprak, of wel deze profeten zelf. De grondtekst heeft ‘heilige’ in het enkelvoud, d.i. David, die als de uitverkorene Gods en als de gezalfde geheiligd was. In v. 20-21 wordt gewezen op hetgeen God voor David gedaan had (vgl. I Reg. XVI 16-23), toen Hij hem door Nathan (vgl. II Reg. VII 17 en I Par. XVII 7-15) voorspellingen (v. 22-38) deed omtrent den duur van zijnen troon. Gods hulp had hem gemaakt tot <hi type="italic">eenen sterke</hi> (Hebr. ‘eenen held’) in den oorlog ten bate van zijn volk, en (v. 22) die hulp zou hem verzekerd blijven.</div>
 <div id="n1308">De <hi type="italic">zoon der ongerechtigheid</hi> is dezelfde als de (ongerechtige) <hi type="italic">vijand.</hi></div>
 <div id="n1309"><hi type="italic">Door mijnen naam</hi>, d.i. mijne almacht, mijnen bijstand, zal <hi type="italic">zijn hoorn</hi>, d. i zijne macht (vgl. Ps. XVII noot 4), toenemen; Ik zal hem (v. 26) <hi type="italic">zijne hand</hi>, d.i. zijne heerschappij, laten uitstrekken over (tot aan) de Middellandsche <hi type="italic">zee</hi> en over de <hi type="italic">stroomen</hi>, d.i. waarschijnlijk tot den Euphraat. Inderdaad strekte zich Salomon's rijksgebied tot aan die grenzen uit.</div>
 <div id="n1310">De zin is: met alle recht zal hij Mij <hi type="italic">Vader</hi> kunnen noemen. Vgl. II Reg. VII 14.</div>
 <div id="n1311">Gelijk een <hi type="italic">eerstgeborene</hi> boven zijne broeders, zal hij den voorrang hebben boven alle koningen der aarde. Vgl. Ps. LXXXI 6.</div>
 <div id="n1312"><hi type="italic">Zijn zaad</hi> zal wel (v. 33) gekastijd, maar niet uitgeroeid worden, en als <hi type="italic">de dagen</hi>, d.i. de duur, <hi type="italic">des hemels</hi> zal zijn <hi type="italic">troon</hi> duurzaam zijn en aan dat zaad verzekerd blijven. Dit kon naar de letter alleen bewaarheid worden in David's grooten nazaat, Christus; omtrent dezen was en bleef Gods belofte onvoorwaardelijk, terwijl de tijdelijke heerschappij aan David's nakomelingen slechts voorwaardelijk (vgl. v. 31-33) verzekerd werd en wegens hunne ontrouw werkelijk verloren ging.</div>
 <div id="n1313">Gods <hi type="italic">erbarming</hi> is hier de goedertieren vervulling zijner belofte omtrent het eeuwige Rijk van den Messias.</div>
 <div id="n1314"><hi type="italic">Eenmaal</hi>, d.i. eens voor altijd, onherroepelijk. Voor zwoer Ik <hi type="italic">in mijne heiligheid</hi>, lezen anderen: in mijn heiligdom, d.i. in mijnen hemel. <hi type="italic">Indien Ik David bedrieg</hi> is een afgekorte eed; de zin is: Ik zal mijn aan David gegeven woord niet breken.</div>
 <div id="n1315">Zie noot 20.</div>
 <div id="n1316">Het Rijk van David's Zoon, Christus, zal op de aarde bestaan zoolang <hi type="italic">als de zon</hi> en de duurzaam geschapen <hi type="italic">maan</hi>, en God, die dat in zijnen <hi type="italic">hemel</hi> getuigt (vgl. v. 36), <hi type="italic">is trouw</hi> in zijne beloften. Daartegenover stelt de Psalmist nu (v. 39-46) den ellendigen toestand van het koninklijk Huis.</div>
 <div id="n1317">Hebr.: ‘Gij hebt (uwen toorn) losgelaten tegen uwen gezalfde’, d.i. tegen onzen koning, David's afstammeling, en tegen zijn geslacht.</div>
 <div id="n1318">Voor <hi type="italic">heiligdom</hi> heeft de Septuagint ‘zijne heiliging’ of ‘zijne wijding’, de grondtekst ‘zijne kroon’; deze maakt den koning tot Gods plaatsbekleeder en dus tot eenen heiligen persoon. Die kroon ligt thans op den grond, d.i. wordt met voeten getreden. Vgl. Ps. LXXIII 7.</div>
 <div id="n1319">Door <hi type="italic">zijne omheiningen</hi> wordt hier misschien alles aangeduid wat God zelf of wat het zaad van David had aangebracht tot beveiliging van stad en land (vgl. Ps. LXXIX 13, 14). <hi type="italic">Zijne vesting</hi> is dan Sion of Jerusalem, welks ontredderde toestand een <hi type="italic">verschrikking</hi> is voor wie het ziet. Blijkens den samenhang is het echter waarschijnlijker, dat hier de droevige toestand van het koninklijke Huis onder het beeld van een gehavenden wijnberg en een in puin verkeerde stad wordt aangeduid. Van David's stam geldt dan ook wat volgt in v. 42-46.</div>
 <div id="n1320"><hi type="italic">De rechterhand</hi>, d.i. de macht. <hi type="italic">Verblijd</hi>, nl. door zijne vernedering.</div>
 <div id="n1321">Gij onttrokt uwe <hi type="italic">hulp</hi> aan <hi type="italic">zijn zwaard</hi>, d.i. aan zijne krijgsmacht; of wel: Gij maaktet, dat zijn zwaard hem tot niets diende; daarom kon hij geen weerstand bieden. Hebr.: ‘Gij liet de scherpte van zijn zwaard terugkeeren’, d.i. zijne legermacht deinzen voor den vijand.</div>
 <div id="n1322">Gij hebt den ouden, ongerepten, schitterenden <hi type="italic">luister</hi> (aldus de grondtekst) aan zijn koningschap ontnomen en dit tot verval gebracht.</div>
 <div id="n1323"><hi type="italic">De dagen van zijnen tijd</hi>, d.i. de duur van David's vorstenhuis, is niet zoo groot, als Gij het beloofd hadt (een dichterlijke overdrijving); immers het schijnt zijnen ondergang nabij, en door die teleurstelling zijner hoop <hi type="italic">overdekt Gij</hi> het <hi type="italic">met schande.</hi> Hebr.: ‘Verminderd hebt Gij de dagen zijner jeugd’, d.i. van zijnen bloeitijd. De Septuagint (naar den Codex Vaticanus) heeft in denzelfden zin: ‘de dagen van zijnen troon’.</div>
 <div id="n1324">Thans (v. 47-49) smeekt de Psalmist God, zijne blikken met barmhartigheid op het koninklijke Huis te laten vallen, en wel spoedig, opdat hij dit nog kunne beleven.</div>
 <div id="n1325">Herinner U, dat <hi type="italic">mijne bestendigheid</hi>, d.i. mijn levensduur, <hi type="italic">nietig</hi>, d.i. uitermate kort is, en dat ik, evenals (v. 49) alle anderen, weldra zal moeten sterven.</div>
 <div id="n1326">Opsomming der beweegredenen tot hulp: God toonde zich oudtijds (jegens David en Salomon) <hi type="italic">goedertieren;</hi> Hij heeft zijne hulp <hi type="italic">aan David</hi> beloofd; (v. 51) zijne dienaren worden met smaad overladen en moeten dat leed verkroppen; (v. 52) zij worden door tal van goddelooze <hi type="italic">volken</hi> bespot wegens hunne rampen.</div>
 <div id="n1327">Zij spotten over het droevige lot, dat aan den <hi type="italic">gezalfde</hi>, d.i. aan David's stam, ten deel valt in <hi type="italic">wisseling</hi> van de zegeningen, die hem door U beloofd waren. Hebr.: ‘waarmede zij hoonen de voetstappen (d.i. waarschijnlijk: den levensweg, het lot) van uwen gezalfde’.</div>
 <div id="n1328">Doxologie, later bij den Psalm gevoegd als slot van den derden bundel. Zie de Inleiding blz. 10. <br/>- Naar het meerendeel der HH. Vaders behelst deze Psalm een voorspelling omtrent den Messias en de stichting zijner Kerk. Velen onder hen leggen den geheelen Psalm naar zijne letterlijke beteekenis in dien zin uit; anderen beschouwen datgene, wat naar de letter van David's zaad en rijk gezegd wordt, als een voorspellend beeld van Christus en zijne Kerk. Zeker is het, dat de Psalm in innig verband staat met de door Nathan aan David gedane profetie van II Reg. VII, en dat verscheidene voorspellingen van dezen Psalm (vgl. noot 5, 20, 24) niet anders dan op den Messias en zijn Rijk kunnen betrekking hebben of althans in Hem hare volkomen vervulling erlangden. - De door God omtrent den Messias gedane beloften worden herhaaldelijk in de H. Schrift (Is. LXV 3 en noot 3; Eccli. XLVII 24; Luc. I 54, 69-73) Gods <hi type="italic">goedertierenheid</hi> genoemd. Deze wil de Psalmist <hi type="italic">ter onderrichting</hi> der verdrukten (v. 1-2) bezingen. Die beloften staan vast als de hemel (v. 3); eeuwig zal het Rijk der uitverkorenen, de Kerk van Christus, duren (v. 4-5) ter verheerlijking van Gods almacht en trouw (v. 6). Dat kan, dat zal God bewerken; immers wie is gelijk aan Hem, den alwijzen, almachtigen Heer (v. 7-10), den Overwinnaar van den duivel en zijne handlangers (v. 11), den Meester van hemel en aarde, die in alles te werk gaat met rechtvaardigheid en trouw (v. 12-15)? Gelukkig zij, die Hem dienen, die door Hem beschermd, gesterkt en verheven worden (v. 16-19)! Een krachtdadige hulp heeft Hij hun beloofd (v. 20) in den Zoon van zijn volk, den Messias, zijnen Dienaar en Gezalfde (v. 21), aan wien Hij (v. 22) zijne goddelijke macht zal mededeelen, tegen wien de duivel (v. 23) niets zal vermogen en wiens weerspannige tegenstanders zullen verdelgd worden (v. 23-24). In Hem zal goddelijke trouw en goedertierenheid schitteren, en door goddelijke kracht zal Hij en zijn Rijk, de Kerk, verheven worden (v. 25); dat Rijk zal zich (v. 26) over de geheele aarde uitbreiden. Met volle recht (vgl. Hebr. I 5) zal Hij (v. 27) God zijnen Vader noemen, wiens eerstgeboren Zoon Hij is (v. 28), verheven boven alle koningen der aarde; zijn Rijk (v. 29-30) zal eeuwig duren (vgl. Luc. I 32-33, Hebr. I 8). Die belofte zal God vervullen, zelfs als Hij de weerspannigheid van zijn volk zal moeten bestraffen (v. 31-35). Hij heeft aan David beloofd, dat zijn Nazaat, Christus, eeuwig regeeren zal (v. 36-38). Helaas! de vervulling van die belofte laat op zich wachten (v. 39); wat erger is, David's Huis is in nood (v. 40-46). Moge daarom God die belofte weldra, nog tijdens het kortstondig leven van den Psalmist, vervullen naar zijne barmhartigheid en trouw (v. 47-50), en dit te meer, daar thans de vijanden Gods volk bespotten wegens het uitblijven van den verbeiden Gezalfde.</div>
 <div id="n1329"><hi type="italic">Man Gods</hi> is een eerenaam, toegekend aan <hi type="italic">Moses</hi> Deut. XXXIII 1 en Jos. XIV 6; aan eenen engel Jud. XIV 6, 8; aan eenen profeet I Reg. II 27; aan David II Esdr. XII 24. Vele schriftverklaarders betwijfelen de juistheid van dit opschrift; anderen houden den Psalm inderdaad voor het werk van Moses. Deze vond dan ongetwijfeld daartoe aanleiding in den ondergang der honderdduizenden, die, om hunne zonden door God gestraft, hun leven moesten laten in de woestijn.</div>
 <div id="n1330"><hi type="italic">Van geslacht</hi> enz., d.i. ten tijde der aartsvaders en later in Egypte en in de woestijn: een dankbare herinnering, maar tevens een bescheiden bede tot God om ook nu wederom <hi type="italic">een toevlucht</hi> (Hebr.: ‘eene woning’) te zijn, d.i. beschutting en rust te verleenen, zooals alleen de eeuwige en machtige God (v. 2 volg.) zulks vermag.</div>
 <div id="n1331">De <hi type="italic">bergen</hi> worden het eerst vermeld, waarschijnlijk (vgl. Prov. VIII 24, 25) omdat zij het eerst uit de wateren te voorschijn kwamen; mogelijk wordt om een gelijke reden eveneens de (onbewoonde) <hi type="italic">aarde</hi> vóór de (naar het Grieksch: bewoonde aarde of) <hi type="italic">wereld</hi> genoemd en daarvan onderscheiden.</div>
 <div id="n1332">Een ingeschoven bede: <hi type="italic">Verstoot</hi> ons niet, d.i. geef ons niet prijs aan de vernederende straf van eenen vroegtijdigen dood! Het slot van dit vers is duister. Sommigen verklaren dit: het zij U genoeg, dat wij moeten sterven, aangezien <hi type="italic">Gij gezegd hebt: Keert terug</hi> tot het stof, waaruit gij gemaakt zijt. Anderen verklaren: Laat ons niet sterven; Gij immers hebt gezegd: <hi type="italic">Keert terug</hi> tot Mij, d.i. bekeert u, en gij zult leven. - Hebr. waarschijnlijk: ‘Gij doet den sterveling wederkeeren tot stof, en zegt: Keert terug, kinderen der menschen (tot stof)’. Het zinverband is dan vermoedelijk: Gij, o God, waart (v. 2) vóór de wereld en zult na de wereld zijn; de mensch integendeel ontstond uit het stof en (v. 3) keert tot het stof terug.</div>
 <div id="n1333">Een verklaring van Gods eeuwig bestaan (vgl. v. 2). Duizend jaren zijn voor Hem niets, gelijk een dag, die reeds <hi type="italic">vervlogen</hi> is, of gelijk eene <hi type="italic">wake</hi> (toenmaals een derde deel van den nacht), die voorbij is eer de slapende het bemerkt.</div>
 <div id="n1334">Wat voor U, en dus inderdaad, als tijdruimte <hi type="italic">een niets</hi> is, telt voor hen als jaren. Hebr. waarschijnlijk: ‘Gij spoelt ze weg (als water); een slaap (droom) zijn zij’.</div>
 <div id="n1335">Gelijk de graskruiden leeft de mensch maar éénen dag; <hi type="italic">des ochtends,</hi> d.i. in zijne jeugd, spoedig, bloeit hij op, maar hij vergaat ook spoedig, en heeft zijn leven nog eenen avond, dan bereikt hij dien niet zonder geheel en al te vervallen.</div>
 <div id="n1336">De reden van de kortstondigheid des levens ligt in Gods <hi type="italic">toorn</hi>, die ons doodelijk doet ontstellen en ontstoken werd (v. 8) door onze zonden.</div>
 <div id="n1337">Hebr. ‘ons verborgene’, d.i. onze geheime zonden, zijn voor <hi type="italic">het licht uws aanschijns</hi>, d.i. zweven voor uwen alzienden blik.</div>
 <div id="n1338">Hebr.: ‘wij verteren onze jaren als eene gedachte’ of, volgens anderen: ‘als een gemurmel’.</div>
 <div id="n1339">De ouderdom brengt <hi type="italic">matheid,</hi> d.i. krachteloosheid, en menig ongemak. Sommigen vertalen: want (Gods) goedheid komt <hi type="italic">opdagen</hi> met kastijdingen om ons (v. 12) tot ware wijsheid te brengen. Hebr.: ‘en hun kracht (hun hoogmoed) is moeite en nietigheid; want ijlings ging het (leven) voorbij en wij vlogen weg’.</div>
 <div id="n1340">Hoe weinigen zijn er, die, bij het aanschouwen onzer vergankelijkheid, inzien, hoe groot uw toorn is, en die, in eerbiedige <hi type="italic">vrees voor U</hi>, begrijpen, wat het wil zeggen, als Gij verbolgen zijt.</div>
 <div id="n1341">De vermoedelijke zin is: daarom laat ons uwe macht inzien, en toon alzoo, dat wij door ervaring mannen van ware <hi type="italic">wijsheid</hi> zijn geworden. Volgens anderen: en toon (geef ons) mannen van ervaring en wijsheid, nl. opdat die ook ons tot wijsheid brengen. Naar den grondtekst behoort ‘dinumerare’ bij hetgeen volgt; de samenhang is dan: leer (ons) zoo onze dagen tellen (d.i. de waarde van ons kortstondig leven schatten), dat wij een wijs hart erlangen.</div>
 <div id="n1342"><hi type="italic">Hoelang</hi> zult Gij nog op ons vertoornd zijn of niet luisteren naar onze gebeden. Zie Psalm XII 1 en LXX noot 17.</div>
 <div id="n1343">De Psalmist beschouwt hier en v. 15 zijn gebed als reeds verhoord. De grondtekst heeft: ‘Vervul ons des ochtends.... opdat wij juichen’ enz.; en v. 15: ‘Verblijd ons wegens’ enz. <hi type="italic">Des ochtends</hi>, d.i. spoedig.</div>
 <div id="n1344">Mogelijk een zinspeling op het langdurig rondzwerven in de woestijn en op de <hi type="italic">rampen,</hi> waardoor het hoogmoedige volk daar <hi type="italic">vernederd</hi> werd. Over die alhoewel pijnlijke voorbereiding kan het zich <hi type="italic">verheugen</hi>, nadat het daardoor tot betere inzichten en dientengevolge wederom tot Gods gunst gekomen was.</div>
 <div id="n1345">Ontferm U over uwe <hi type="italic">dienaren,</hi> die de <hi type="italic">werken</hi> uwer handen zijn, en <hi type="italic">leid hunne kinderen</hi> op den weg des heils. Hebr.: ‘Mogen zichtbaar worden voor uwe dienstknechten uw werk en uwe heerlijkheid voor hunne zonen’, d.i. kom ons en ons nageslacht te hulp met uwe macht en majesteit.</div>
 <div id="n1346">Gods <hi type="italic">luister</hi> is zijn hulpbetoon. <hi type="italic">Boven ons,</hi> d.i. uit den hooge. Mogelijk wordt hier Gods zegen gevraagd over <hi type="italic">het werk</hi> der verovering van het Beloofde Land. <br/>- Naar Eusebius en de HH. Athanasius, Augustinus en Hiëronymus is v. 12 een gebed om een wonderbare verlossing en onderrichting van het volk door den Messias, de <hi type="italic">Rechterhand</hi> des Vaders, en door zijne apostelen, mannen <hi type="italic">ervaren in</hi> Gods <hi type="italic">wijsheid.</hi> De zin van het slotvers is naar den H. Augustinus: maak dat wij onze werken verrichten met het oog op hetgeen <hi type="italic">boven ons</hi> is, d.i. ter wille van U en het loon des hemels.</div>
 <div id="n1347">Zie Ps. LXV noot 1. De sprekende en de aangesproken persoon wisselen in dezen Psalm. De Psalmist spreekt van Gods beschermeling in v. 1-2<hi type="italic">a,</hi> en tot hem in v. 4-8 en 9<hi type="italic">b</hi>-13. In v. 2<hi type="italic">b</hi>-3 en 9<hi type="italic">a</hi> laat hij Gods beschermeling spreken, met wien hij zich vereenzelvigt. Ten slotte, v. 14-16, spreekt God zelf.</div>
 <div id="n1348">Zoo iemand <hi type="italic">zegt</hi> in zijn vertrouwen met volle recht <hi type="italic">tot den Heer: Gij</hi> enz.</div>
 <div id="n1349"><hi type="italic">Een schamper woord</hi> is hier of wel lastertaal, of wel iedere verderfelijke zaak of daad (vgl. Ps. XXI noot 6 en LXIV noot 4). De grondtekst is hier duister en heeft daarvoor wellicht: ‘en uit de pest des verderfs’ of ‘uit het verderf der kuilen’.</div>
 <div id="n1350"><hi type="italic">Met zijne wieken,</hi> nl. gelijk een vogel zijne jongen met zijn eigen lichaam beschut.</div>
 <div id="n1351"><hi type="italic">Zijne trouw</hi> in het verleenen der beloofde hulp zal u tegen alle gevaren beschutten. <hi type="italic">Nachtelijke schrik</hi> is elk nachtelijk of in het geheim dreigend onheil als tegenstelling van openlijke, plotselinge gevaren aangeduid (v. 6) door <hi type="italic">eenen pijl, die aansnort</hi> enz.</div>
 <div id="n1352"><hi type="italic">Voor een ding</hi> enz. De vermoedelijke zin is: voor het onheil, dat verderfelijke dingen of wezens u konden berokkenen, hetzij in <hi type="italic">het donker</hi>, d.i. in het geheim, hetzij <hi type="italic">door eenen aanval</hi> in <hi type="italic">den middag,</hi> d.i. openlijk. Door <hi type="italic">duivel van den middag</hi> wordt wellicht een booze geest bedoeld, die bij klaarlichten dag tracht te schaden of die de rust van den mensch in het middaguur benuttigt om hem onheil te berokkenen. Hebr.: ‘niet voor de pest, die in het duister waart, noch voor het verderf, dat op den middag verwoest’.</div>
 <div id="n1353">Door <hi type="italic">duizend</hi> en <hi type="italic">tienduizend</hi> worden de <hi type="italic">zondaars</hi> (v. 8), d.i. de boosaardige vervolgers van den rechtvaardige, bedoeld. <hi type="italic">Tot u</hi> enz., zie v. 10.</div>
 <div id="n1354">Zij zullen u (v. 12) tegen het minste letsel, en veel meer nog tegen groote gevaren (v. 13) beschutten. De <hi type="italic">koningsslang</hi> was, naar het volksgeloof, een uiterst gevaarlijke slang, wier beet of blik doodelijk was.</div>
 <div id="n1355">Omdat hij <hi type="italic">mijnen naam,</hi> nl. mijn goddelijk wezen, <hi type="italic">kent,</hi> d.i. omdat hij op Mij vertrouwt en Mij met liefde dient.</div>
 <div id="n1356">Gods <hi type="italic">heil</hi> is hier redding uit allen nood en overvloed van tijdelijken zegen. <br/>- Naar aanleiding van Matth. IV 6 brengen Eusebius en de HH. Athanasius, Augustinus en Hiëronymus dezen Psalm in verband met het leven en lijden, maar ook (v. 15-16) met de verrijzenis van Jesus Christus en met zijne verheerlijking in den hemel. Anderen vinden in het <hi type="italic">heil</hi> van v. 16 den Zaligmaker aangeduid, dien eenige rechtvaardigen (vgl. Luc. II 30) het geluk hadden te zien, en dien alle gelukzaligen eeuwig zullen aanschouwen in den hemel.</div>
 <div id="n1357">Daar de Sabbatdag een herinnering was aan de schepping (vgl. Exod. XX 11), aan de redding des volks uit Egypte (Deut. V 14, 15) en aan het met God gesloten verbond (Exod. XXXI 13, 16; 17), waarop hier in v. 5, 6 en 11-16 gezinspeeld wordt, en de Psalm blijkens v. 4 met begeleiding van verscheiden instrumenten moest gezongen worden (zie de Inleiding bladz. 14), schijnt het vermoeden niet ongegrond, dat deze Psalm opzettelijk ten gebruike bij de openbare liturgie <hi type="italic">op den Sabbatdag</hi> gedicht werd. Naar eene overlevering, vermeld in den Talmud, zong men op den eersten dag der week Psalm XXIII; op den tweeden Ps. XLVII; op den derden Ps. LXXXI; op den vierden Ps. XCIII; op den vijfden Ps. LXXX; op den zesden Ps. XCII, en op den Sabbatdag Ps. XCI. Naar vele HH. Vaders wordt door <hi type="italic">Sabbatdag</hi> de rustdag des eeuwigen levens aangeduid.</div>
 <div id="n1358"><hi type="italic">Het is goed,</hi> d.i. behaaglijk aan God, die (v. 5) daarop recht heeft; daarenboven omdat het genoegen verschaft aan het hart en verdienstelijk is voor de toekomst.</div>
 <div id="n1359">Naar de Vulgaat en de Septuagint moet het <hi type="italic">loven</hi> en <hi type="italic">prijzen</hi> (v. 2) geschieden met het doel <hi type="italic">om</hi> (v. 3) <hi type="italic">in den ochtend</hi> en <hi type="italic">in den nacht</hi>, d.i. onophoudelijk, Gods eigenschappen aan anderen te <hi type="italic">verkondigen.</hi> Naar den grondtekst hangt ook v. 3 af van <hi type="italic">het is goed</hi> (v. 2). Sommigen leggen <hi type="italic">ochtend</hi> en <hi type="italic">nacht</hi> uit: bij het morgen- en avondoffer.</div>
 <div id="n1360">Naar de Septuagint behoort <hi type="italic">tiensnarig</hi> bij <hi type="italic">psalter.</hi></div>
 <div id="n1361">Door Gods <hi type="italic">werk,</hi> de <hi type="italic">gewrochten</hi> zijner <hi type="italic">handen</hi> en (v. 6) zijne <hi type="italic">werken</hi> worden hier de schepping en de daden van zijn goddelijk bestuur aangeduid.</div>
 <div id="n1362"><hi type="italic">Uwe gedachten</hi>, d.i. de raadsbesluiten uwer voorzienigheid.</div>
 <div id="n1363"><hi type="italic">Het,</hi> d.i. hetgeen voorafgaat in v. 5-6, nl. hoezeer God in zijne werken verheven is (vgl. Ps. XIII 1), of hetgeen volgt in v. 8-9.</div>
 <div id="n1364">De zondaars komen wel soms tot voorspoed en bloei, maar <hi type="italic">gelijk gras,</hi> dat tot een kleine hoogte opschiet en <hi type="italic">te voorschijn</hi> treedt om spoedig en dan voor altoos te vergaan. Bij hunnen ondergang blijkt dan des te meer, dat Gij (v. 9) eeuwig de Allerhoogste en (v. 10 volg.) de rechtvaardige Vergelder van goed en kwaad zijt.</div>
 <div id="n1365">De <hi type="italic">hoorn</hi> is een beeld van macht en aanzien, de <hi type="italic">eenhoorn</hi> (naar den grondtekst waarschijnlijk: de buffel) van ontembare kracht. De zin is dus: door Gods hulp zal ik tot grooter macht en waardigheid geraken, en zijne <hi type="italic">erbarming</hi> zal mij overvloed van zegen schenken. Voor <hi type="italic">en vol</hi> enz. heeft de grondtekst: ‘overgoten word ik met versche olie’, d.i. om mij ten strijde te sterken, mij de vreugde der overwinning te doen genieten. Zie Ps. XVII noot 4.</div>
 <div id="n1366">Met welgevallen zal ik hun onheil zien en hooren. Zie Ps. V noot 8.</div>
 <div id="n1367"><hi type="italic">Palmboom</hi> en <hi type="italic">ceder</hi> staan hier, als beelden van weergalooze vruchtbaarheid, kracht en ouderdom, in tegenstelling met de vergankelijkheid van het gras (v. 8). Deze zegeningen vallen den rechtvaardige ten deel (v. 14) krachtens zijne onafgebroken gemeenschap met God. Zie Ps. V noot 5 en XIV noot 1.</div>
 <div id="n1368">Uit dankbaarheid en zooals het hun uit Gods zegen blijkt. <br/>- In de kerkelijke liturgie wordt v. 13 toegepast op de heiligen, die hier op aarde als palmboomen en ceders (v. 14) <hi type="italic">geplant</hi> waren in de Kerk, <hi type="italic">de woning des Heeren,</hi> en thans voor eeuwig bloeien in den hemel, het <hi type="italic">huis van God.</hi></div>
 <div id="n1369">Dit opschrift ontbreekt in den grondtekst. Dat de Psalm het werk <hi type="italic">van David</hi> is, wordt door sommigen betwijfeld. De aanschouwing der natuur brengt (gelijk in Ps. XVIII) den dichter tot bewondering van Gods macht en tot het aanprijzen van zijne Wet. Niet weinigen vatten den Psalm symbolisch op als een zegezang ter eere Gods, die zijne en Israëls vijanden, aangeduid door de <hi type="italic">stroomen</hi> en de <hi type="italic">wateren</hi> (v. 3-4), onlangs vernederde en daardoor toonde, dat Hem (v. 1-2) alle macht en majesteit toebehooren en Hij dus de eeuwige Koning der wereld is, die (v. 5) trouw zijn woord houdt. - Voor <hi type="italic">gegrondvest</hi> heeft de Septuagint ‘bewoond’, nl. voor het eerst door den mensch, die <hi type="italic">op den dag vóór den Sabbat</hi> geschapen werd. Zie Psalm XCI noot 1.</div>
 <div id="n1370">God <hi type="italic">regeert,</hi> d.i. Hij heeft bij en door de schepping het koningschap aanvaard en blijft het uitoefenen. Hij <hi type="italic">bekleedt</hi> zich met <hi type="italic">sterkte</hi> en <hi type="italic">heerlijkheid</hi> en <hi type="italic">omgordt zich</hi> met kracht, als Hij die openbaart, nl. in de schepping en het bestier der wereld.</div>
 <div id="n1371"><hi type="italic">Van toen af</hi>, d.i. sedert de schepping, heeft God den <hi type="italic">aardbol</hi> (v. 2) tot zijn hechten en duurzamen <hi type="italic">troon</hi> gemaakt; is zijn werk onwankelbaar, hoeveel te meer de Schepper daarvan; trouwens deze is <hi type="italic">van eeuwigheid.</hi></div>
 <div id="n1372">Naar de Vulgaat schijnt de zin: <hi type="italic">de stroomen verheffen hun stem,</hi> d.i. maken een hevig gedruisch, ontstaan uit <hi type="italic">het loeien van vele wateren.</hi> Naar den grondtekst echter behoort ‘a vocibus’ enz. veeleer als lid eener vergelijking bij het volgende, en dan is de vermoedelijke zin: meer dan het loeien van vele wateren - hoe ontzaglijk ook de <hi type="italic">brandingen</hi> der zee zijn - is God <hi type="italic">in den hoogen,</hi> d.i. in de hemelen, ontzaglijk.</div>
 <div id="n1373">De beschouwing der getuigenissen, die God van zich geeft in de natuur, herinneren den zanger aan Gods bovennatuurlijke openbaringen. Gods <hi type="italic">getuigenissen</hi> zijn zijne Wet (Vgl. Ps. XVIII noot 10), hier hoofdzakelijk de daarin uitgedrukte beloften en bedreigingen. Dat deze <hi type="italic">geloofwaardig</hi> zijn, m.a.w. dat God die kan en zal vervullen, blijkt <hi type="italic">boven</hi> alle <hi type="italic">mate</hi> uit de schepping en uit zijn goddelijk bestuur of, volgens anderen (zie noot 1), uit de nederlaag der vijanden. Daaruit blijkt verder ook, dat <hi type="italic">heiligheid in lengte van dagen</hi>, d.i. blijvend, het kenmerk is van het <hi type="italic">huis,</hi> waarin Gij, de oneindig Heilige, woont; of wel: daaruit volgt, dat Israël uwen tempel voortdurend in heiligheid, overeenkomstig uwe Wet, dient te eeren. <br/>- Eusebius, Theodoretus, de HH. Augustinus en Hiëronymus en na hen Bellarminus en anderen brengen dezen Psalm in hoogeren zin in verband met het koningschap van Christus, den Stichter der Kerk, die Hij uit den hemel <hi type="italic">regeert</hi> (v. 1), waar Hij, ook als mensch, <hi type="italic">bekleed</hi> is <hi type="italic">met heerlijkheid</hi> en vanwaar Hij als God zijne <hi type="italic">sterkte</hi>, d.i. zijne almacht, openbaart in het behoud (v. 1-2) zijner onwankelbare Kerk. Daarheen is Hij opgeklommen en <hi type="italic">van toen af</hi> is Hem als mensch aldaar een <hi type="italic">troon bereid</hi> ter rechterhand zijns Vaders, wiens goddelijk bestaan Hij <hi type="italic">van eeuwigheid</hi> deelt. Wel <hi type="italic">verheffen</hi> zich de vervolgers (v. 3-4 <hi type="italic">de stroomen, de zee)</hi> tegen de Kerk; maar tevergeefs: machtiger dan zij is Christus in den hemel (v. 4<hi type="italic">b</hi>), en hunne gedurige nederlaag is een bewijs voor de waarheid zijner beloften (v. 5), dat Hij steeds met zijne Kerk zal zijn en dat deze heilig is en blijven zal tot aan het einde der eeuwen.</div>
 <div id="n1374">Dit opschrift ontbreekt in den grondtekst. Dat de Psalm inderdaad <hi type="italic">van David</hi> is wordt door velen betwijfeld. Hij is niet gericht tegen buitenlandsche vijanden, maar tegen Israëlietische verdrukkers, aan welke de wetsbepalingen omtrent weduwen, weezen en vreemdelingen (v. 6) niet onbekend waren; die den Heer den <hi type="italic">God van Jacob</hi> (v. 7) noemden, <hi type="italic">onzinnigen onder het volk</hi> (v. 8) genoemd en des te zekerder door God zullen gekastijd worden, daar Hij ook de heidensche <hi type="italic">volken</hi> tuchtigt (v. 10). Zie Ps. XCI noot 1.</div>
 <div id="n1375">God, aan wien alleen de wraak toekomt (vgl. Deut. XXXII 35) en die ze herhaaldelijk uitoefende, <hi type="italic">handelt</hi> daarin <hi type="italic">vrijmoedig</hi> (vgl. Ps. XI 6), d.i. zonder naar iets te zien, vastberaden, krachtdadig; daarom moge Hij zulks (v. 2) ook nu doen! Hebr.: ‘God der wraak, vertoon U’!</div>
 <div id="n1376">De zin is: al te lang duurt hunne boosaardigheid en <hi type="italic">roemen</hi> zij op hunne misdaden en straffeloosheid.</div>
 <div id="n1377">Hoelang nog zullen zij pralen met <hi type="italic">de ongerechtigheid</hi>, die zij plegen, en snoevend daarover <hi type="italic">spreken.</hi></div>
 <div id="n1378"><hi type="italic">Uw erfdeel</hi>, d.i. <hi type="italic">uw volk</hi>, de ware Israëlieten.</div>
 <div id="n1379">Niettegenstaande Gods uitdrukkelijk gebod, vooral hen niet te benadeelen (vgl. Exod. XXII 21, 22), plegen zij die geweldenarij en nog vele andere, terwijl zij God lasterend er bijvoegen, dat (v. 7) <hi type="italic">de God van Jacob,</hi> d.i. de beschermer van Israël, het niet bemerkt of zich daarom niet bekreunt.</div>
 <div id="n1380"><hi type="italic">Onzinnigen</hi> (vgl. Ps. XIII 1) zijn zij, die (v. 7) Gods bestaan, zijne alwetendheid en zijn rechtvaardig bestuur loochenen, daar Hij het toch is, die (v. 9-11) den mensch zijn waarnemingsvermogen en kennis schonk.</div>
 <div id="n1381"><hi type="italic">De volken,</hi> d.i., naar den grondtekst (‘goïm’), de heidenen. De zin is: als God de heidenen, welke toch alleen door het licht der rede <hi type="italic">wetenschap</hi> van goed en kwaad ontvangen hebben, <hi type="italic">tuchtigt.</hi> wanneer zij kwaad doen, zou Hij u dan niet straffen, wanneer gij de Wet overtreedt, die u ruimer wetenschap geeft?</div>
 <div id="n1382">De zin is: de <hi type="italic">gedachten</hi> en plannen <hi type="italic">der menschen</hi> (d.i. der boozen; zie v. 7) zijn <hi type="italic">ijdel</hi> en nietig, en daarom valt het God niet moeielijk ze als zoodanig te kennen en te straffen. Naar de Septuagint is de zin: de menschen zijn ijdel, d.i. nietige wezens, en daarom valt het den Heer niet moeielijk hunne gedachten te kennen.</div>
 <div id="n1383"><hi type="italic">Dien Gij</hi> door de woorden uwer <hi type="italic">Wet onderwijst,</hi> hoe heilzaam het lijden is. Vgl. Deut. VIII 3 volg.</div>
 <div id="n1384">Het doel van Gods onderricht omtrent het lijden en de kwellingen is: den mensch leniging te verschaffen in <hi type="italic">kwade dagen</hi> (vgl. Rom. V 3 volg.), namelijk door hem geduld en hoop in te boezemen op Gods hulp, die (v. 14) niet zal uitblijven; want weldra komt de <hi type="italic">zondaar,</hi> d.i. de boosaardige vervolger, tot ondergang.</div>
 <div id="n1385">God zal <hi type="italic">zijn volk</hi> en <hi type="italic">zijn erfdeel</hi>, d.i. de ware, vrome Israëlieten (vgl. v. 5), niet altoos laten verdrukken, maar hun lijden enkel een poos laten duren, <hi type="italic">totdat</hi> (v. 15) enz.</div>
 <div id="n1386">De vermoedelijke zin dezer duistere plaats is: ongerechtige daden en vonnissen gelden thans nog voor recht; dat zal echter slechts duren, <hi type="italic">totdat</hi> door Gods toedoen datgene, wat gerechtig is, ook <hi type="italic">weder</hi> als <hi type="italic">recht</hi> erkend wordt, en met de <hi type="italic">gerechtigheid</hi> zullen dan zegepralen en tot recht komen allen, die <hi type="italic">haar aankleven,</hi> d.i. die oprecht van harte zijn. Sommigen vertalen: totdat Gods gerechtigheid ten gerichte komt, en allen, die oprecht van harte zijn, zullen haar (of het recht) aankleven.</div>
 <div id="n1387">De Psalmist spreekt hier als vertegenwoordiger van het gekwelde Israël. De zin is: Wie kan en zal mij dan helpen? God alleen kan het; want (v. 17) <hi type="italic">had</hi> Hij <hi type="italic">mij niet geholpen,</hi> dan ware mijn nood mij ten ondergang geweest. Maar Hij zal ook helpen; dat bewijst (v. 18-19) het verleden.</div>
 <div id="n1388">Dit en het volgende (v. 18-19) zou naar den grondtekst niet als verleden, maar als tegenwoordig en toekomstig kunnen opgevat worden: hielp de Heer niet, dan zou enz.; v. 18: Spreek ik.... dan helpt mij enz.</div>
 <div id="n1389">Dacht ik: Ik ga ten gronde, dan verhoordet en hielpt Gij mij, en (v. 19) hoe grooter mijne smarten waren, des te blijder vertroostingen liet Gij mij ten deel vallen.</div>
 <div id="n1390">Deze tot God gerichte vraag is zeer duister. Naar de Vulgaat is de zin wellicht: Gij, o God, die ons door uwe geboden zoo grooten <hi type="italic">last</hi> oplegt, die ons de rechtvaardigheid ten plicht maakt en daarbij zoo zware offers van ons eischt, Gij kunt toch geen <hi type="italic">gemeenschap</hi> hebben met eenen <hi type="italic">stoel van ongerechtigheid,</hi> d.i. met eenen onrechtvaardigen rechter, m.a.w. Gij kunt hem toch niet beschouwen en steunen als uwen vertegenwoordiger. Naar de Septuagint is de zin: met U zal geen gemeenschap hebben een stoel van ongerechtigheid, die last veroorzaakt op grond (onder voorwendsel) van wet.</div>
 <div id="n1391">Zij ontzien zich niet hem naar het leven te staan. <br/>- De H. Augustinus en met hem Bellarminus wijzen er op, hoe de vertroostingen des geestes (v. 19) kunnen samengaan en toenemen met de smarten van lichaam en ziel (vgl. II Cor. VII 4, 10). Wie zijne smarten van Gods hand aanneemt en overtuigd is, dat hij daardoor voldoet voor zijne zonden, gereinigd wordt van zijne fouten en gebreken, tot deugd gebracht, beproefd en gelijkvormig gemaakt wordt met den lijdenden Heiland om met hem verheerlijkt te worden, zal in zijn lijden een reden vinden van bovennatuurlijke vreugde, te meer, omdat ‘eene tegenwoordige, kortstondige en lichte verdrukking in ons een bovenmate uitnemend gewicht bewerkt van heerlijkheid’. II Cor. IV 17.</div>
 <div id="n1392">Dit opschrift ontbreekt in den grondtekst. Hebr. IV 7 wordt deze Psalm onder de gezangen van David gerangschikt. De aanhef en het gewag, dat in den Psalm gemaakt wordt van de schepping (v. 5-6) en van het verbond met het uitverkoren volk (v. 7), doen niet weinigen vermoeden, dat hij bestemd was om het volk tot godsvrucht op te wekken bij het begin der openbare godsdienstoefening in den ochtend van den Sabbat. Vgl. Ps. XCI noot 1. In het ‘Invitatorium’ van het Brevier worden enkele verzen anders gelezen naar het Psalterium Romanum. Zie de Inleiding bl. 16.</div>
 <div id="n1393"><hi type="italic">Voor den Heer jubelen</hi> en <hi type="italic">juichen</hi> is Hem uitbundig en met vervoering loven.</div>
 <div id="n1394"><hi type="italic">Zijn aanschijn voorkomen</hi> is uitermate vroegtijdig met lofgezang voor Hem verschijnen; volgens anderen: Hem voorkomen vooraleer Hij straffe.</div>
 <div id="n1395"><hi type="italic">Boven alle goden,</hi> d.i. der heidensche naburen, een herinnering, die herhaaldelijk noodzakelijk bleek. Mogelijk is het intusschen, dat (vgl. Ps. LXXXI) de koningen bedoeld worden. In het Psalterium Romanum is hier uit Ps. XCIII 14 ingelascht: ‘want de Heer zal zijn volk niet verstooten’: een andere reden om Hem te verheerlijken.</div>
 <div id="n1396"><hi type="italic">In zijne hand,</hi> d.i. in zijne macht, zij worden door Hem in stand gehouden. Voor <hi type="italic">grenzen</hi> heeft de grondtekst: ‘de diepten der aarde’. De zin is: de diepten en <hi type="italic">de toppen der bergen,</hi> d.i. de hoogten, m.a.w. de gansche aarde, is zijn eigendom. Het Psalt. Rom. heeft: ‘en Hij ziet (nl. als de alomtegenwoordige, alwetende Meester) de hoogten der bergen’.</div>
 <div id="n1397">Het <hi type="italic">weenen</hi> (Hebr.: ‘knielen’) wijst op de vrome, innerlijke gesteldheid der ziel, die de uiterlijke godsvereering dient te vergezellen. Wie met ware vroomheid denkt aan Gods barmhartigheid, <hi type="italic">die ons heeft gemaakt,</hi> zal zich tot in het binnenste zijner ziel getroffen voelen.</div>
 <div id="n1398">Hij is <hi type="italic">onze God</hi>, d.i. onze almachtige Beschermer, dien wij dus ook moeten huldigen, en <hi type="italic">wij zijn</hi> zijn <hi type="italic">volk</hi>, dat Hij als <hi type="italic">schapen</hi> op zijne <hi type="italic">weide,</hi> d.i. in het Beloofde Land, bestiert, en wel met <hi type="italic">zijne hand,</hi> d.i. met kracht, beleid en liefde. Het Psalt. Rom. heeft eenvoudig: ‘want wij zijn zijn volk en de schapen zijner weide’.</div>
 <div id="n1399"><hi type="italic">Heden,</hi> d.i. telkens als gij Gods wil verneemt. Naar den grondtekst kunnen beide leden van dit vers als wensch worden opgevat: moogt gij toch heden luisteren naar zijne stem en moge uw hart nimmer verstokt zijn!</div>
 <div id="n1400">Naar den grondtekst: ‘gelijk geschiedde te Meriba, gelijk ten dage van Massa in de woestijn’. De eigennamen Meriba en Massa zijn in de Septuagint en de Vulgaat naar hunne beteekenis door <hi type="italic">verbittering</hi> (oproerigheid) en <hi type="italic">beproeving</hi> vertaald. <hi type="italic">Beproeven</hi> beteekent hier: twijfelen aan Gods macht en hulp. Vgl. Exod. XVII 1 volg.; Num. XX 2-13.</div>
 <div id="n1401">Het Psalt. Rom. heeft: ‘Veertig jaren was Ik bij dit geslacht’, namelijk om het te helpen of te straffen; of wel, naar den grondtekst en de Vulgaat: met walg en verbolgenheid, omdat zij <hi type="italic">in hun hart</hi> dwaalden, d.i. met boos opzet verkeerde wegen bewandelden.</div>
 <div id="n1402"><hi type="italic">Zij kenden</hi>, d.i. beminden en volgden, <hi type="italic">niet mijne wegen,</hi> d.i. mijne geboden.</div>
 <div id="n1403">Letterlijk naar de Septuagint: Zooals Ik zwoer, d.i. zoo geschiedde het. Het Psalt. Rom. heeft: ‘Ik zwoer hun (daarom)’. Vgl. Num. XIV 28. <hi type="italic">Mijne rust</hi> is het Beloofde Land, waarvan hun het rustig bezit was toegezegd, indien zij Gode getrouw bleven. Het slot van den Psalm is een bedekte bedreiging tegen de verstoktheid des harten. Vgl. v. 8. <br/>- Enkele Vaders, zooals Eusebius en de HH. Athanasius en Hiëronymus, beschouwen dezen Psalm als eene tot de ongeloovige Joden gerichte aansporing om Christus te erkennen. Hebr. III 7 volg. worden v. 8-11 van dezen Psalm aangehaald, uitgelegd en op de lezers toegepast om hen te waarschuwen tegen afval en ongeloof en hen aan te sporen tot zorg voor hun heil, daar zij anders in de rust (v. 11) des Heeren, in het beloofde land der hemelen niet zullen kunnen ingaan.</div>
 <div id="n1404">Dit opschrift ontbreekt in den grondtekst. Blijkens I Par. XVI 23-33 maakte deze Psalm een deel uit van het feestlied, dat gezongen werd bij gelegenheid van de overbrenging der Ark naar Sion, waar David den Heer <hi type="italic">het Huis gebouwd</hi>, d.i. den tabernakel opgericht had. Ongetwijfeld werd de Psalm bij dergelijke gelegenheden herhaald; zoo o.a. toen de tempel opnieuw <hi type="italic">gebouwd</hi> was <hi type="italic">na de gevangenschap</hi> (vgl. I Esdr. III 10-11). De inhoud van den Psalm beantwoordt aan die dubbele gebeurtenis: David immers was toen als koning over de twaalf stammen erkend; hij had de naburige volken overwonnen en Gods hulp (v. 2-3) op wonderbare wijze ondervonden, zoodat ook de heidenen (v. 3, 7, 10) wel moesten inzien, dat Jehova alleen God en Koning is. Van de overbrenging der Ark dagteekende dus een nieuw tijdperk voor Israël en voor de heidenen, ja voor de geheele wereld (v. 11-13), over welke uit den tabernakel Gods zegen zou nederdalen. Hetzelfde gold na de gevangenschap, toen ongetwijfeld de komst van den Messias-koning en de onderwerping der heidenen aan het Godsrijk met grooter spanning verbeid werd. De dichter ziet in den geest die heerlijke toekomst en daarom noodigt hij (v. 1-3) <hi type="italic">de gansche aarde,</hi> d.i. alle bewoners van het heilig land, uit om Gods <hi type="italic">heil</hi>, d.i. zijne nieuwe, wonderbare gunstbewijzen, door <hi type="italic">een nieuw,</hi> een plechtig gezang te verheerlijken en alom te verkondigen (zie Ps. XXXII noot 2 en I Par. XVI noot 4). Sommigen meenen, dat deze Psalm en de twee volgende eenige wijzigingen hebben ondergaan ten tijde van den profeet Isaias.</div>
 <div id="n1405">Die <hi type="italic">heerlijkheid</hi> en <hi type="italic">wonderen</hi> worden aangeduid in hetgeen volgt (v. 4-6): Hij is groot, prijzenswaardig, ontzaglijk, alleen God en Schepper vol van majesteit.</div>
 <div id="n1406">Hebr.: ‘zijn nietigheden’, terwijl God, die alles uit het met heeft getrokken, (v. 6) de oneindige majesteit is.</div>
 <div id="n1407">Voor <hi type="italic">lof</hi> heeft de grondtekst ‘glans’. Hier schijnt veeleer sprake te zijn van Gods <hi type="italic">heiligdom</hi> in den hemel, dan van den tabernakel. In den hemel is hij omringd van glans en <hi type="italic">heiligheid,</hi> die de engelen en menschen aanzet tot <hi type="italic">lof.</hi> Uit datgene, wat God omringt, kan men afleiden hoedanig zijn wezen is. Daarom worden nu ook (v. 7 volg.) de heidenen opgeroepen om Hem te huldigen.</div>
 <div id="n1408">Vgl. Ps. XXVIII noot 4 en Ps. LXXXIII noot 2. De grondtekst duidt hier de <hi type="italic">offers</hi> aan door ‘mincha’. Vgl. Mal. I noot 11 en 12.</div>
 <div id="n1409">Van eerbied en heilige vreeze.</div>
 <div id="n1410"><hi type="italic">Zegt</hi>, d.i. onder u, heidenen, dat Jehova de Koning der wereld is. Het Psalterium Romanum en verscheidene HH. Vaders lezen hier: ‘regnavit a ligno Deus’; de Kerk heeft dit in hare liturgie behouden om er op te wijzen, dat het Rijk van Christus uitgegaan is van zijn kruis.</div>
 <div id="n1411">Zijn koningschap berust op een dubbelen grondslag: Hij is de Schepper der vaste orde, die in de wereld heerscht, en Hij is tevens de Opperrechter van alle volken.</div>
 <div id="n1412">Ook de redelooze natuur heeft gedeeld in den vloek, die over den gevallen mensch kwam; geen wonder, dat de Psalmist haar uitnoodigt om zich te verblijden als God komt om den mensch te richten en hem dan te verheffen en te zegenen; want ook zij zal in dien zegen deelen. Vgl. Rom. VIII 22.</div>
 <div id="n1413"><hi type="italic">Dan</hi> doelt waarschijnlijk op de volledige vervulling, die de wensch van den Psalmist zal vinden, als de Messias in persoon op de aarde zal komen; <hi type="italic">dan</hi> zal de natuur vanzelf, zonder verdere uitnoodiging, de komst van haren God en Koning met gejuich begroeten.</div>
 <div id="n1414">Hij zal in zijne <hi type="italic">gerechtigheid</hi> en <hi type="italic">waarheid,</hi> d.i. overeenkomstig zijne trouw in het vervullen zijner beloften, aan allen, die het verdiend hebben, zijne zegeningen schenken. <br/>- De HH. Vaders, o.a. de HH. Augustinus, Hiëronymus, Ambrosius, Chrysostomus, zien in dezen Psalm een voorspelling van de komst des Zaligmakers en van de roeping der heidenen tot de eene en algemeene Kerk, <hi type="italic">het huis</hi> (v. 1) door Christus gebouwd na de verlossing van het menschdom. Het drievoudig <hi type="italic">zingt</hi> (v. 1-2) is dan (zegt Bellarminus) een opwekking om de drie goddelijke personen te verheerlijken, wier gemeenschappelijk werk het <hi type="italic">heil</hi> (v. 2), de verlossing van het menschdom, is. Vooreerst worden nu de bekeerde Israëlieten, de apostelen, opgeroepen (v. 3-6) om de komst van den Messias, zijne werken en wonderen, en vooral zijne godheid, alom onder de heidenen te verkondigen. Dezen zullen dan den waren God aanbidden (v. 7) en Hem alom in zijn heilig voorhof, d.i. in zijne Kerk, met eerbiedige vrees een onbloedig offer opdragen (v. 8-9); dan zullen zij op hunne beurt aan anderen verkondigen (v. 10), dat Christus de Koning der wereld is, die Hij geschapen, waarin Hij zijne onwankelbare Kerk gevestigd heeft en die Hij als Heer en Rechter bestiert. Bij de komst van Christus (v. 11-13) zal zich te recht de geheele schepping verblijden wegens den zegen, dien Hij aanbrengt, en die blijdschap zal met dien zegen volledig worden, als Hij ten tweeden male komt om alle volkeren te richten en zijne beloften te vervullen.</div>
 <div id="n1415">Toen, na het verslaan der vijanden, <hi type="italic">zijn land</hi> tot rust gebracht was. Dit opschrift ontbreekt in den grondtekst. Of de Psalm inderdaad van David is, wordt betwijfeld; intusschen heeft hij groote overeenkomst met Ps. XVII en laten sommigen hem evenals dien Psalm dagteekenen van David's meer gevorderden leeftijd. Niet weinigen houden hem echter voor eene latere nieuwe bewerking van Ps. XVII 8-15. De Psalm vond waarschijnlijk zijne aanleiding in een strafgericht onder de heidenen, in hetwelk God zijne koninklijke macht ten aanschouwen der wereld deed schitteren. Die overwinning en hare gevolgen waren het profetische beeld der overwinningen van den Messias. Velen meenen intusschen, dat de Psalm in den letterlijken zin handelt over de vestiging van het Rijk des Zaligmakers. Trouwens Gods overwinning over de afgoden werd eerst volledig door Christus.</div>
 <div id="n1416">Dat Hij <hi type="italic">regeert,</hi> bewijst Hij metterdaad door de gerichten die Hij houdt. Deze worden hier gelijk elders (vgl. Ps. XVII) voorgesteld onder het beeld van een onweder. Daar zijn gericht hier de vestiging van het Godsrijk ten doel had, en daarbij de geheele wereld betrokken is, wordt deze ook uitgenoodigd om te jubelen. De <hi type="italic">eilanden,</hi> d.i. (vgl. Ps. LXXI noot 10) de in en om de Middellandsche Zee gelegen landen, vertegenwoordigen hier alle landen der heidenen in het algemeen.</div>
 <div id="n1417">Figuurlijke beschrijving (v. 2-3) der wijze, waarop God pleegt ten gericht te komen (zie Ps. XVII noot 8). Hij komt met ontzaglijke machtsvertooning om <hi type="italic">gerechtigheid</hi> uit te oefenen en <hi type="italic">recht</hi> te doen; immers deze zijn de <hi type="italic">bevestiging</hi>, de grondslagen <hi type="italic">van zijnen troon</hi>, d.i. van zijne goddelijke heerschappij; Hij regeert, omdat Hij de oneindig Rechtvaardige is.</div>
 <div id="n1418">Vgl. Ps. XVII 9. Thans volgt de beschrijving der bijzondere uitwerkselen van het gericht, dat tot den Psalm aanleiding gaf.</div>
 <div id="n1419">Een beeld van de vernietiging der machtigste vijanden van God. De grondtekst en de Septuagint hebben duidelijker: ‘voor het aanschijn van den Heer der geheele aarde’.</div>
 <div id="n1420">De <hi type="italic">hemelen</hi> zijn hier de wolken en bliksems, die Gods majesteit en straffende <hi type="italic">gerechtigheid</hi> ten aanschouwen van <hi type="italic">alle volken</hi> openbaren, of wel de hemelingen, die, evenals de volkeren, getuigen zijn van den <hi type="italic">luister,</hi> dien de Heer zich verschaft door zijn gericht. Vgl. Ps. XLIX 6.</div>
 <div id="n1421">De verdere gevolgen van het gericht drukt de Psalmist hier uit in den vorm van eenen wensch. <hi type="italic">Beschaamd,</hi> nl. over hunne dwaasheid. Voor <hi type="italic">engelen</hi> heeft de grondtekst ‘elohim’, dat hier gewoonlijk door ‘goden’ vertaald wordt (alhoewel het ook engelen kan beteekenen); de zin is dan: alle valsche goden worden voor Hem vernederd en ruimen Hem de plaats in, die zij te lang en ten onrechte hadden ingenomen. De Zeventigen, die hier <hi type="italic">engelen</hi> hebben, steunden bij die vertaling ongetwijfeld op eene overlevering, die zoo verspreid en bekend was, dat de H. Paulus zich Hebr. I 6 kon beroepen op deze woorden om de voortreffelijkheid van Christus boven de engelen te bewijzen. Wel is waar staat de aanhaling van Hebr. I 6 letterlijk Deut. XXXII 43, althans naar de Septuagint; zij ontbreekt echter aldaar in den grondtekst en de Vulgaat. Daar overigens ook de andere bewijzen van Hebr. I uit de Psalmen genomen zijn, mag men met grond besluiten, dat de H. Paulus, ook indien hij naar Deut. XXXII 43 zou aangehaald hebben, toch daarbij tevens dezen Psalm en zijne betrekking tot den Messias op het oog heeft gehad.</div>
 <div id="n1422"><hi type="italic">Sion,</hi> d.i. Jerusalem, en <hi type="italic">Juda's dochters</hi>, d.i. de overige steden des rijks, vernamen met vreugde de blijde mare van Gods gericht (v. 4-6) over zijne en hare vijanden.</div>
 <div id="n1423">Uit die gerichten bleek hun, dat Gij de Almachtige zijt. Mogelijk echter moet v. 8 vóór v. 7 gelezen worden, en dan is de zinsverbinding: de engelen (v. 7) aanbidden U en te recht, want Gij zijt de Heer enz. Zie Ps. XCIV 4.</div>
 <div id="n1424">Een belofte van Gods bijstand tegen den <hi type="italic">zondaar</hi>, d.i. den vijand, gegeven aan wie <hi type="italic">den Heer bemint,</hi> d.i. aan de ware Israëlieten, indien zij <hi type="italic">het kwaad,</hi> nl. inzonderheid de afgoderij, verfoeien.</div>
 <div id="n1425"><hi type="italic">Licht,</hi> d.i. geluk en heil, valt hun ten deel en verschaft hun blijdschap.</div>
 <div id="n1426"><hi type="italic">Verheerlijkt</hi> zijnen heiligen naam. Zie Ps. XXIX noot 4. <br/>- Naar het eenparig gevoelen der HH. Vaders worden in dezen Psalm, zoo niet in den letterlijken (zie noot 1), dan toch in den typischen zin de overwinningen voorspeld, die de Messias zou behalen ter vestiging van zijn Rijk. Sommigen verstaan dit van zijne eerste komst, anderen van de tweede, anderen van beide. De Psalmist bezingt dus den roem, die het aandeel van den Messias zal zijn, als Hij (v. 1) orde en rust op aarde zal gebracht hebben; dan zal Hij regeeren en allen zullen zich verheugen over de genaden, die Hij aanbrengt. Hij zal komen als God (v. 2), omsluierd in zijne menschheid, en een Rijk stichten, dat op gerechtigheid gevestigd is. Hij zal (v. 3) het vuur van den H. Geest uitzenden en zijne vijanden bekeeren of vernietigen; zijne apostelen (v. 4) zullen dat vuur alom doen schitteren en de aarde verbazen; ook zijne machtigste vijanden (v. 5) zullen bezwijken. De engelen te Bethlehem (of de apostelen) zullen (v. 6) zijne gerechtigheid verkondigen en aan alle volken zijne heerlijkheid leeren kennen; de afgodendienaars (v. 7) zullen zich schamen en de engelen des hemels Hem als Godmensch bij zijne hemelvaart aanbidden. De Kerk en al hare kinderen (v. 8) zullen zich verheugen over de gerechtigheid, waarmede Hij (v. 9) in den hemel zetelt. Zij, die Hem beminnen (v. 10) en het kwade haten, worden door Hem bewaard, van de macht des duivels bevrijd, door zijne genade (v. 11) verlicht, en vinden dus wel reden om zich te verheugen en Hem te prijzen. - Bij zijne tweede komst (vgl. Matth. XXIV 30 volg.) zal Hij (v. 1-5) verschijnen op de wolken, voorafgegaan door teekenen aan den hemel, terwijl de aarde door het vuur verteerd wordt. Dan zullen (v. 6) de engelen zijne komst verkondigen, alle volkeren de heerlijkheid van den Godmensch aanbidden en het hemelsch Sion (v. 8) zich verblijden over zijne verheffing. Zij, die God beminnen (v. 10) en het kwade haten, worden door Hem tegen den duivel gevrijwaard; het eeuwige licht is hun aandeel en doet hen met blijdschap God verheerlijken.</div>
 <div id="n1427"><hi type="italic">Van David</hi> ontbreekt in den grondtekst. Of de Psalm inderdaad zijn werk is, wordt betwijfeld. Aanleiding tot den Psalm gaf Gods wonderbare hulp, voor het oog der gansche wereld den zijnen verleend door zijn strafgericht over de heidenen. Uit den Psalm blijkt echter niet duidelijk, of de dichter een bijzondere gebeurtenis op het oog had; mogelijk dacht hij aan alles, wat Jehova in den loop der tijden gedaan had voor zijn volk. Voor het overige is deze Psalm verwant met Ps. XCV.</div>
 <div id="n1428">Zie Ps. XCV noot 1. God maakt de zaak (hier de redding) van zijn volk tot de zijne. Die redding <hi type="italic">verschafte</hi> Hem <hi type="italic">zijne rechterhand en zijn heilige arm,</hi> d.i. Hij zelf kwam onmiddellijk ter hulp en trad krachtdadig op door wonderen en buitengewone gebeurtenissen, het werk zijner almacht en heiligheid.</div>
 <div id="n1429"><hi type="italic">Zijn heil</hi>, d.i. Hij heeft getoond, dat Hij het was, die hulp verleende, en dat deed Hij om de <hi type="italic">heidenen</hi> zijne <hi type="italic">gerechtigheid,</hi> die overwinning, recht en heil verschaft, te leeren kennen.</div>
 <div id="n1430">Hij heeft gehandeld naar zijne eeuwige barmhartigheid en overeenkomstig de eertijds aan Israël gegeven beloften.</div>
 <div id="n1431">Het ruischen van citers en psalters, het geschetter der trompetten en het geschal der bazuinen, gepaard met het juichen der menigte, waren wellicht den Psalmist een herinnering aan het ruischen van zeeën, <hi type="italic">stroomen</hi> (v. 8) en <hi type="italic">bergen</hi> (bergstroomen en wouden); hij noodigt die althans uit tot instemming, overtuigd als hij is, dat de mensch niet vermag God naar behooren te prijzen.</div>
 <div id="n1432">Een stoute persoonsverbeelding. Handgeklap was een gebruikelijke groet bij de inhuldiging van een koning. Vgl. IV Reg. XI 12 en Ps. XLVI 2.</div>
 <div id="n1433"><hi type="italic">Hij komt</hi>, d.i. Hij is gekomen en heeft gericht, maar <hi type="italic">Hij zal</hi> ook <hi type="italic">den aardbol</hi> blijven <hi type="italic">richten,</hi> d.i. door zijn machtsbetoon laten blijken, dat Hij de rechter en de bestierder der wereld is. <br/>- De HH. Athanasius, Hiëronymus, Augustinus, benevens Eusebius, Theodoretus en anderen leggen dezen Psalm hetzij in den letterlijken, hetzij in den typischen zin uit als een lofzang op de eerste of tweede komst van den Heiland of op beide. De Psalmist noodigt dan uit (v. 1) om de wonderen der menschwording en verlossing te bezingen, wonderen gewrocht door de Rechter hand des Vaders, den Heiland, die uit eigen kracht den dood, de hel en de zonde overwon. Dien Heiland en zijne gerechtigheid (v. 2) heeft God aan de wereld geschonken (v. 3) in zijne barmhartigheid en ter vervulling zijner voorspellingen (vgl. Luc. I 54, 55). Dat heil werd door de apostelen tot aan de uiteinden der wereld verkondigd, en daarom (v. 4-8) moge dan ook de gansche aarde jubelen en Dengene prijzen, die eens ten tweeden male zal komen (v. 9) om de wereld met gerechtigheid te oordeelen.</div>
 <div id="n1434">Dit opschrift ontbreekt in den grondtekst. Is het juist, dan zong David, blijkens v. 2 en 9, dezen Psalm waarschijnlijk kort na de overbrenging der Ark naar Sion; hierin vond dan de Psalmist een waarborg, dat God, evenals in het verleden en nog onlangs, als Koning van Israël zijne macht zou toonen tegen de vijanden van zijn volk; dat Hij in zijne gerechtigheid Israël zou blijven bestieren en de gebeden der zijnen verhooren. Dit is den zanger dan ook een reden om den oneindig Heilige te prijzen.</div>
 <div id="n1435">Hebr. waarschijnlijk: ‘de Heer regeert; dat de volken sidderen’! Het tweede deel van dit vers is eene aanvulling van het eerste; de zin is dus: de Heer, die <hi type="italic">op de Cherubijnen</hi> zetelt, heeft getoond, dat Hij de koning is van alle volkeren; dezen mogen zich dus tegen Hem verzetten en razen (vgl. Ps. II V. 1), het kan hun niet baten: zij zullen voor Hem moeten beven en zich onderwerpen. Het troonen <hi type="italic">op de Cherubijnen</hi> zinspeelt op Gods tegenwoordigheid boven de Ark; deze was een beeld van Gods troon in den hemel. Vgl. Ezech. X.</div>
 <div id="n1436">De Heer, die bij uitstek op <hi type="italic">Sion</hi> woont, openbaart zijne grootheid door de uitoefening van zijn koningschap.</div>
 <div id="n1437"><hi type="italic">Dat zij</hi>, d.i. alle volken (v. 2) of, volgens anderen, de Israëlieten.</div>
 <div id="n1438">Vermoedelijk is de zin: de kracht <hi type="italic">des konings,</hi> die zijne <hi type="italic">eer</hi> uitmaakt, is vooral gelegen in de gerechtigheid. Is dit zoo, dan is uwe eer groot; want <hi type="italic">Gij hebt gerechtigheid</hi> enz.</div>
 <div id="n1439"><hi type="italic">Gerechtigheid bereid</hi> is hier allerwaarschijnlijkst gelijkbeteekenend met rechtvaardig handelen, recht spreken of de gerechtigheid doen heerschen. Die gerechtigheid heeft God <hi type="italic">in Jacob,</hi> d.i. ten bate van of onder zijn volk, <hi type="italic">uitgeoefend</hi> door het bevrijden des volks en het straffen van vijanden en zondaars; wel een reden om Hem (v. 5) te prijzen!</div>
 <div id="n1440"><hi type="italic">De schabel</hi> enz., d.i. de Ark, boven welke God zetelde op de Cherubijnen, weshalve zij hier <hi type="italic">heilig</hi> genoemd wordt evenals de berg Sion in v. 9. Zie Exod. XXV noot 17.</div>
 <div id="n1441">Andere reden om God te verheerlijken, tevens echter een voorbeeld ter navolging. God toonde zijne heiligheid door het verhooren van de gebeden der zijnen (v. 6) en door de bevelen en openbaringen, die Hij hun gaf (v. 7). <hi type="italic">Moses</hi> wordt hier <hi type="italic">onder</hi> de <hi type="italic">priesters</hi> genoemd, waarschijnlijk omdat hij op Gods bevel priesterlijke handelingen verrichtte, zooals bij de wijding van Aäron (vgl. Lev. VIII). Eveneens oefende Samuël, ofschoon hij geen priester was, toch bij wijze van uitzondering en op Gods bevel priesterlijke bedieningen uit (vgl. I Reg. VII 9). Sommigen meenen, dat <hi type="italic">priesters</hi> hier gelijk elders (vgl. II Reg. VIII 18) voor ‘dienaars’ staat. <hi type="italic">Die zijnen naam aanroepen,</hi> d.i. Hem vereeren en als profeten zijnen naam doen kennen. Zij <hi type="italic">riepen den Heer aan,</hi> d.i. zij verheerlijkten Hem en baden voor het volk (vgl. Exod. XVII; XXXII 31; Num. XII 13; Num. XX 6).</div>
 <div id="n1442">De <hi type="italic">wolkkolom</hi> was in de woestijn het gewone middel, waardoor God zich openbaarde. Vgl. Exod. XXIV 15-18; XXXIII 9 volg. Num. XII 5-8. Ook Samuel ontving bijzondere openbaringen (vgl. I Reg. III 21); de wijze, waarop hem deze werden medegedeeld, wordt in de H. Schrift niet aangegeven.</div>
 <div id="n1443"><hi type="italic">Zijne getuigenissen en het voorschrift,</hi> d.i. Gods wet en elke harer bepalingen; het onderhouden daarvan was de reden waarom hun gebed voor Israël verhoord werd.</div>
 <div id="n1444"><hi type="italic">Een wreker,</hi> d.i. een bestraffer, <hi type="italic">van al hunne ontwerpen,</hi> d.i. booze plannen en misdrijven. Bedoeld worden hier de misdrijven des volks of wellicht de fouten van Moses en Aäron. Fouten van Samuël worden in de H. Schrift niet vermeld. <br/>- De HH. Augustinus, Athanasius, Hiëronymus en met hen Eusebius en anderen zien in den typischen zin van dezen Psalm een verheerlijking van het Rijk van Jesus Christus. Deze immers regeert ten spijt der weerbarstige Joden en heidenen (v. 1), en die regeering van den Godmensch is vol luister in zijne algemeene Kerk (v. 2), in welke Hij gerechtigheid doet heerschen, en die Hij tegen hare vijanden verdedigt (v. 4). Gelijk God tegenwoordig was boven en aangebeden werd voor de Ark, het profetische beeld der menschheid van Christus, zoo wordt ook deze als Godmensch aangebeden (v. 5). Ook Hij zal (v. 6-9) de gebeden zijner priesters en dienaren verhooren en hen onderrichten, als zij zijne geboden onderhouden; Hij zal hun genadig zijn, maar hen ook om hunne zonden straffen. Dat dus allen Hem in zijne Kerk aanbidden en prijzen, want Hij is heilig!</div>
 <div id="n1445">Aanleiding tot dezen Psalm gaven de aan Israël geschonken zegeningen. Wanneer en door wien hij gedicht werd, is onbekend. Mogelijk was hij bestemd om als <hi type="italic">lofspraak</hi> gezongen te worden bij het ‘lofoffer’ zooals hier volgens eenigen de grondtekst kan vertaald worden.</div>
 <div id="n1446"><hi type="italic">Gij, gansche aarde;</hi> hier wordt ongetwijfeld geheel Israël bedoeld; mogelijk daarenboven alle andere volkeren (vgl. Ps. XLVI noot 2), althans bij wijze van voorspelling. <hi type="italic">Voor zijn aanschijn,</hi> d.i. in het heiligdom, om Hem daar te verheerlijken door blijde offers en lofliederen.</div>
 <div id="n1447"><hi type="italic">Erkent</hi> Jehova als den waren, eenigen God. Israël had deze aansporing onophoudelijk noodig. Niet wij zelven, maar <hi type="italic">Hij heeft ons,</hi> nl. uit louter goedheid, <hi type="italic">gemaakt</hi> tot hetgeen wij zijn, nl. <hi type="italic">zijn volk,</hi> dat Hij in <hi type="italic">zijne weide,</hi> het Beloofde Land, als zijne <hi type="italic">schapen</hi> bestiert. De schepping uit niets wordt hier niet bedoeld, althans niet uitsluitend. Voor <hi type="italic">en niet wij zelven</hi> lezen de Masorethen, Aquila en anderen in verband met hetgeen volgt: ‘Wij behooren aan Hem toe’. <br/>- De Vaders, o.a. Theodoretus en de HH. Athanasius en Hiëronymus leggen dezen Psalm uit als eene aansporing, gericht tot de bekeerde volkeren (v. 2); dezen (v. 3-5) hebben wel reden om God in zijne Kerk te verheerlijken, daar het uit louter goedheid is, dat Hij ze uitverkoren en geroepen heeft tot het geloof in Jesus Christus en tot het deelgenootschap aan de genaden der Kerk, zijne geestelijke weide.</div>
 <div id="n1448">Voor de juistheid van dit opschrift pleiten v. 5 en 8, waar van de uitoefening der koninklijke rechtsmacht sprake is. Vrij algemeen neemt men aan, dat David, eenigen tijd nadat gansch Israël zich aan hem onderworpen had, door dezen Psalm te kennen gaf, hoe hij zijne plichten jegens God en zijne onderdanen meende te moeten vervullen. In den grondtekst staan daarom de werkwoorden van v. 2<hi type="italic">b</hi>-8 in den toekomenden tijd, ter uitdrukking van David's voornemens; in de Septuagint en de Vulgaat daarentegen wordt, behalve in v. 7 <hi type="italic">a</hi>, de onvolmaakt verleden tijd gebezigd om aan te duiden, wat David tot dusverre placht te doen en wat daarom ook zijn levensregel voor de toekomst zal blijven. Het een en het ander wordt in het Nederlandsch gevoeglijk uitgedrukt door den tegenwoordigen tijd.</div>
 <div id="n1449">Uit <hi type="italic">goedertierenheid</hi> had God David tot koning gemaakt, en Gods straffende gerechtigheid had hem <hi type="italic">recht</hi> verschaft; daarom zal hij vooral die eigenschappen Gods <hi type="italic">bezingen</hi> en <hi type="italic">prijzen,</hi> te meer omdat hij daarin Gods evenbeeld moet en wil zijn.</div>
 <div id="n1450"><hi type="italic">Acht geven</hi> enz., d.i. ik zal mij toeleggen op rechtschapenheid, <hi type="italic">als Gij tot mij komt,</hi> d.i. misschien: als Gij mij, zooals ik het verwacht, bijstaat met uwe genade en hulp. De Septuagint heeft: ‘Wanneer komt Gij tot mij‘? d.i., naar den H. Athanasius en anderen, misschien: kom weldra (met de Ark uit Obededom's huis naar Sion) en bescherm mij door uwe tegenwoordigheid. Hetgeen volgt is dan een beweegreden om zulks te doen.</div>
 <div id="n1451">In mijn bijzonder en huiselijk leven.</div>
 <div id="n1452">Om er welgevallen aan te hebben en het te plegen; m.a.w. ik verafschuw het ten zeerste.</div>
 <div id="n1453">Ik houd geen gemeenschap met verkeerden. Naar den grondtekst is het zinverband: het overtreden haat ik; het mag mij niet aankleven; een verkeerd hart moet van mij wijken; booshartigheid (den booshartige) wil ik niet kennen.</div>
 <div id="n1454">Ik <hi type="italic">ken,</hi> d.i. bemin, hem <hi type="italic">niet,</hi> maar veracht hem.</div>
 <div id="n1455">Met zoo iemand ga ik niet vertrouwelijk om.</div>
 <div id="n1456">De <hi type="italic">getrouwen</hi>, die naar recht en plicht handelen, kies ik uit om zich als mijne dischgenooten en mederechters <hi type="italic">bij mij neder</hi> te <hi type="italic">zetten</hi> en mij te dienen.</div>
 <div id="n1457"><hi type="italic">Des ochtends,</hi> d.i. elken ochtend, met waakzaamheid en ijver. <br/>- Wat in dezen Psalm gezegd wordt van David, geldt in hoogere mate, zegt Bellarminus, van Christus, die in den ochtend (v. 8) van het toekomstig leven alle zondaars met den eeuwigen dood zal straffen en ze voor eeuwig uitsluiten uit de hemelsche stad des Heeren. - De H. Athanasius ziet in den Psalm het beeld geschetst van den volmaakten mensch, die voor God leeft en het hemelrijk wenscht te verwerven. Zoo iemand prijst Gods barmhartigheid en rechtvaardigheid (v. 1), leeft in onschuld des harten (v. 2), houdt zich verre van alle onrecht en van alle boosdoeners (v. 3-5), sluit zich aan bij Gods getrouwen (v. 6), heeft geen gemeenschap met hoovaardigen en kwaadsprekers (v. 7) en verdrijft (v. 8), zoodra zij opkomen, alle booze gedachten en bekoringen des duivels. Aldus naar Calmet ook de H. Hiëronymus en Eusebius.</div>
 <div id="n1458">Het opschrift geeft het gebruik aan, dat van den Psalm kan gemaakt worden. Blijkens vv. 14, 15, 17, 21 en 29 is de Psalm een gebed om verlossing uit de Babylonische ballingschap; het lijden van den zanger (v. 4-12) is het in krachtige beeldspraak uitgedrukte, bovenmatige lijden van het volk, welks gehoopte bevrijding vervolgens zonder beeldspraak bezongen wordt in v. 14 volg.</div>
 <div id="n1459">Het <hi type="italic">gebeente</hi> is voor den Psalmist de zetelplaats der lichaamskracht; deze begeeft hem, omdat zijne levenssappen ten gevolge van ellende en smart <hi type="italic">verdroogd</hi> zijn. In toepassing op de ballingen wordt daardoor aangeduid, dat Israël gevaar loopt, te midden der heidenen zijn volksbestaan geheel en al te verliezen.</div>
 <div id="n1460"><hi type="italic">Geslagen,</hi> d.i. door de zonnestralen getroffen en verdroogd. <hi type="italic">Omdat ik vergeet,</hi> nl. in de overmaat mijner droefenis.</div>
 <div id="n1461">De vlijmende zielesmart heeft mij zoo vermagerd, dat het laatste <hi type="italic">vleesch,</hi> hetwelk mij met de huid nog overblijft, aan <hi type="italic">mijn gebeente kleeft.</hi></div>
 <div id="n1462">De <hi type="italic">pelikaan</hi>, een zwemvogel, die langen tijd zwijgend en onbeweeglijk aan eenzame oevers op visch staat te azen, verbeeldt hier evenals de <hi type="italic">nachtraaf</hi> of nachtuil iemand, die, alleen met zijne smart, in de eenzaamheid leeft. Hetzelfde wordt in v. 8 uitgedrukt door de <hi type="italic">musch.</hi> die, van hare jongen beroofd, <hi type="italic">eenzaam</hi> zit te treuren.</div>
 <div id="n1463">Mijne vijanden, <hi type="italic">die mij</hi> vroeger in mijnen voorspoed <hi type="italic">prezen</hi> (Hebr.: zij, die woeden tegen mij), <hi type="italic">zweren</hi> thans <hi type="italic">tegen mij</hi> samen; of wel naar de Septuagint en den grondtekst: ‘zweren bij mij’, d.i. als zij bij hunne eeden zich verwenschen, zeggen zij: Het verga ons gelijk hem!</div>
 <div id="n1464">Ten teeken van boete en rouw bestrooiden zich de Israëlieten met <hi type="italic">asch.</hi> Hier zegt de zanger in krachtige beeldspraak, dat <hi type="italic">asch,</hi> d.i. droefenis, en <hi type="italic">tranen</hi> zijn dagelijksch voedsel zijn; oorzaak daarvan is zijne schuld, die (v. 11) Gods <hi type="italic">toorn</hi> en straffen op hem deed nederkomen.</div>
 <div id="n1465"><hi type="italic">Gij verhieft</hi> mij vroeger door uwe gunst, maar hebt mij later vernederd; of wel: Gij verhieft mij hoog en maaktet daardoor mijnen val des te smartelijker.</div>
 <div id="n1466">De zin is: ten gevolge mijner ellende zijn mijne levensdagen gelijk een (tegen den avond ‘verlengde’ Hebr.) schaduw, die weldra verdwijnt.</div>
 <div id="n1467">Tegenover de vergankelijkheid des menschen stelt de Psalmist hier Gods <hi type="italic">eeuwigheid</hi> als waarborg der vervulling zijner beloften omtrent den <hi type="italic">tijd</hi> (v. 14) van het einde der ballingschap. Vgl. Jer. XXV 11; XXIX 10 volg. <hi type="italic">Uwe geheugenis</hi> is volgens enkelen: de kennis, die Gij hebt van uwe beloften; volgens anderen veeleer: datgene wat aan U doet gedenken, uw machtsbetoon, uwe onwrikbare trouw.</div>
 <div id="n1468">Andere reden om op herstel te rekenen: Sion is niets meer dan een hoop <hi type="italic">steenen</hi> en <hi type="italic">aarde,</hi> d.i. stof of puin, waaraan Israël met liefde en weemoed gehecht blijft.</div>
 <div id="n1469">Verdere reden: Gods eigen eer is er mede gemoeid; het herbouwen van <hi type="italic">Sion</hi> is een middel om de wereld Gods <hi type="italic">heerlijkheid,</hi> d.i. zijne macht, te doen aanschouwen en <hi type="italic">vreezen.</hi></div>
 <div id="n1470">Dat <hi type="italic">dit,</hi> nl. het verhaal van Gods hulp, Israëls verlossing en het herbouwen van Sion, in schrifte voor <hi type="italic">het volk</hi> enz., d.i. voor het verre nageslacht, bewaard blijve.</div>
 <div id="n1471"><hi type="italic">Der gedooden,</hi> d.i. vermoedelijk: dergenen, die bij de gevangenneming of de overbrenging naar Babylon gedood zijn. Hebr.: ‘de kinderen des doods’, d.i. de steeds met den dood bedreigde ballingen.</div>
 <div id="n1472">Dat het einde der ballingschap gevolgd zou worden door de onderwerping der heidenen aan den Messias moest wel de stellige verwachting der Israëlieten zijn, naardien de profeten zulks herhaaldelijk en uitdrukkelijk voorspeld hadden.</div>
 <div id="n1473">De Vulgaat is hier zeer duister. Mogelijk spreekt hier de Psalmist van zich zelven en van het volk als van een derden persoon <hi type="italic">(Hij,</hi> d.i. ‘de arme’); het zinverband kan dan zijn: terwijl God voortgaat met het uitoefenen zijner straffende <hi type="italic">kracht,</hi> zegt de verdrukte tot God: <hi type="italic">verkondig mij,</hi> of mijne geringe <hi type="italic">dagen</hi> toereikend zijn om het einde van Israël's lijden te zien; (v. 25<hi type="italic">a</hi>) <hi type="italic">roep mij</hi> niet vroegtijdig uit het leven; immers (v. 25<hi type="italic">b</hi>) Gij, de Eeuwige, (v. 26) de Schepper van het heelal, (v. 27<hi type="italic">a</hi>, 28) de onveranderlijke God, Gij (v. 27<hi type="italic">b</hi>) zijt de Heer en Meester van tijd en leven; Gij kunt en zult dus uwe dienaren en hunne nakomelingen de vervulling uwer beloften in het land der vaderen doen beleven. De grondtekst heeft: (v. 24) ‘Hij (d.i. de vijand of God) heeft mijne kracht onderdrukt op den weg (des levens), mijne dagen afgekort; ik zeg (v. 25): O mijn God, neem mij niet weg’ enz. <br/>- Gelijk de verlossing uit de Babylonische ballingschap een profetisch beeld was der verlossing van het menschdom door Christus, zoo is ook deze Psalm, als gebed om die eerste verlossing, te gelijk in zijne mystische beteekenis een gebed om de tweede. Doch ook de letterlijke zin van den Psalm wijst op den Messias; immers de Psalmist hoopt, dat God Israël naar Sion zal terugvoeren, omdat de beloofde Messias en zijn Rijk nog moeten komen. Dat deze komst bedoeld wordt, blijkt uit v. 13-29; de daarin beschreven toekomst werd eerst werkelijkheid in en door het Rijk van Christus en de bekeering der heidenen. Daarom diende dan ook (v. 19) deze voorspelling opgeteekend in het O.T. ten bate van het volk, dat in Christus zou geboren worden. Dat ook de Israëlieten in dezen Psalm een voorspelling van den Messias zagen, blijkt uit de aanhaling van v. 26-28 door den Apostel, Hebr. I 10-12. Cassiodorus en de HH. Augustinus en Gregorius de Groote zien dan ook in dezen Psalm een gebed van Jesus Christus ter aanbeveling zijner Kerk. De HH. Vaders zien daarenboven, in de verlossing uit de ballingschap een beeld van de verlossing der zielen uit de slavernij der zonden, en leggen daarom dezen Psalm in den allegorischen zin uit als het gebed eener ziel, die verlangt naar verlossing uit hare ellenden en naar hereeniging met God. Om dezelfde reden telt de Kerk dezen Psalm onder de boetpsalmen.</div>
 <div id="n1474"><hi type="italic">Al uwe krankheden,</hi> d.i. der ziel, tot welke hier (v. 1-2) het woord gericht wordt, maar ook die des lichaams, van welke allerwaarschijnlijkst sprake is in v. 4-5.</div>
 <div id="n1475"><hi type="italic">Die u kroont</hi> enz., d.i. wiens goedertierenheid u omringt en beschut tegen alle gevaren, of wel: die de kroon uwer ziel, de eer en de vreugde van uw leven is.</div>
 <div id="n1476">Die u in overvloed alles geeft, wat gij kunt verlangen, en u nieuwe krachten schenkt, die u sterk maken als een jonge <hi type="italic">adelaar.</hi> Onder de nieuwere bijbelverklaarders denken hier velen aan het ruien, waardoor de arend als verjongd wordt; onder de ouderen meenen niet weinigen, dat de Psalmist zich hier uitdrukt naar een volksmeening, die den betrekkelijk langen levensduur der arenden toeschreef aan een van tijd tot tijd herhaalde verjonging.</div>
 <div id="n1477">Wat de Heer in het bijzonder voor de hier aangesproken ziel deed (v. 3-5), is een uitvloeisel zijner natuur en doet Hij overal en altijd voor allen; dat bewijst ook (v. 7 volg.) het verleden.</div>
 <div id="n1478">De juistheid van dit opschrift wordt door sommigen betwijfeld. Uit den inhoud van den Psalm is niet op te maken, bij welke bepaalde gelegenheid hij gedicht werd. Een dankbetuiging als deze zal voorzeker wel opgestegen zijn uit het hart van David, toen hem de profeet Nathan (II Reg. XII 13) zeide, dat God hem zijne zonde vergeven had.</div>
 <div id="n1479">Gods <hi type="italic">wegen</hi> en <hi type="italic">beschikkingen</hi> zijn hier niet zoozeer de wetten, die Hij aan Israël gaf, als de gedragslijn, die Hij naar zijn welbehagen en goedertierenheid ten opzichte van Israël wilde volgen; overigens waren ook die wetten het werk zijner barmhartigheid en lankmoedigheid (v. 8).</div>
 <div id="n1480">Hij bedreigt en straft op zijn tijd, maar is steeds bereid om te vergeven aan wie berouw heeft.</div>
 <div id="n1481">De straffen, die wij door <hi type="italic">onze zonden</hi> verdienden, werden steeds getemperd door zijne barmhartigheid.</div>
 <div id="n1482"><hi type="italic">Versterkt,</hi> d.i. groot, ja onmetelijk gemaakt. De beeldspraak blijft hier noodzakelijkerwijze beneden de waarheid; Gods barmhartigheid is oneindig in haren omvang, eindeloos in haren duur voor de zijnen (vgl. v. 17).</div>
 <div id="n1483">Hij weet en gedenkt, dat wij het uit <hi type="italic">stof</hi> gevormde <hi type="italic">maaksel</hi> zijner handen en als zoodanig zwak en vergankelijk zijn.</div>
 <div id="n1484">Een stoute persoonsverbeelding om het schielijk en spoorloos verdwijnen van <hi type="italic">veldbloem</hi> en <hi type="italic">mensch</hi> (v. 15) uit te drukken en daartegenover den eeuwigen duur (v. 17) van Gods <hi type="italic">erbarming</hi> en beloonende <hi type="italic">gerechtigheid</hi> te plaatsen.</div>
 <div id="n1485">Het zinverband is: God is in staat (v. 17-18) den zijnen barmhartigheid en gerechtigheid te doen wedervaren; dat waarborgt hun (v. 19) zijn goddelijk <hi type="italic">koningschap</hi> over al het geschapene; daarom dienen dan ook (v. 20-21) alle engelen en alle overige schepselen (v. 22<hi type="italic">a</hi>), maar vooral (v. 22<hi type="italic">b</hi>) de ziel des menschen Hem te prijzen.</div>
 <div id="n1486"><hi type="italic">Heerscharen,</hi> d.i. zijne engelen. Vgl. XXIII noot 12. <br/>- Deze Psalm, die, wat inhoud en stijl aanbetreft, een der schoonste en opbeurendste van het geheele Psalter is, wordt door eenige Vaders, o.a. door den H. Athanasius en Eusebius, beschouwd als een lofzang, waardoor de tot Christus bekeerde volken God bedanken wegens de weldaden van die bekeering en hare gevolgen voornamelijk voor de ziel. Deze immers wordt daardoor (v. 3) bevrijd van zonden en zwakheden en gered (v. 4<hi type="italic">a</hi>) van den eeuwigen dood; zij wordt versierd (v. 4<hi type="italic">b</hi>) met de heiligmakende genade en (v. 5<hi type="italic">a</hi>) met andere gaven; zij wordt (v. 5<hi type="italic">b</hi>) innerlijk vernieuwd, zoodat zij zich met jeugdige kracht, als een arend, kan verheffen tot God. In zijne grenzenlooze barmhartigheid (v. 6-11) vergeeft deze (v. 12) hare zonden met vaderlijke goedheid (v. 13) en erbarming over 's menschen zwakheid (v. 14-16); zonder ophouden betoont Hij die barmhartigheid en beloonende gerechtigheid aan wie het verdienen (v. 17-18), en dat vermag Hij (v. 19-22) in zijne nooit volprezen almacht.</div>
 <div id="n1487">Dit opschrift ontbreekt in den grondtekst. Onmiskenbaar is de overeenkomst van dezen heerlijken Psalm met het scheppingsverhaal van Genesis I; hij bevat een verheffing der macht en wijsheid, door God ten toon gespreid bij zijn scheppen en bewaren in de orde der natuur, evenals Psalm CII, met denzelfden aanhef en hetzelfde slot, eene verheerlijking is van zijne grootheid en goedheid in de orde der genade.</div>
 <div id="n1488">Hoezeer God <hi type="italic">verheven</hi> is blijkt den Psalmist vooral uit de schepping. <hi type="italic">Lof</hi> staat hier gelijk elders (vgl. Ps. XCV noot 4) voor datgene, wat reden geeft tot lof, nl. Gods heerlijkheid. God doste en vertoonde zich daarin als in een prachtgewaad, m.a.w. Hij openbaarde ze bij het scheppen der wereld. Thans blijft Hij ze openbaren in haar behoud.</div>
 <div id="n1489">Het <hi type="italic">licht</hi> dient hier als <hi type="italic">gewaad,</hi> niet om God te verbergen, maar om Hem in zijne grootheid te doen zien en kennen, gelijk een prachtgewaad den rang en de grootheid kenteekent van wie het draagt. Hier wordt dus niet het ongeschapen ‘licht’ (vgl. Joan. I 4, 5, 9) bedoeld, maar het door God over de natuur uitgegoten licht, dat, hoe heerlijk ook, toch maar een zwak en eindig beeld is van het overheerlijke, oneindige licht zijner Godheid.</div>
 <div id="n1490">Evenals de tentbewoner het van huiden gemaakte <hi type="italic">dekkleed</hi> zijner tent spant. Vgl. Is. XL 22.</div>
 <div id="n1491">De zin is: de ruimten, die zich, als waren het <hi type="italic">opperzalen,</hi> boven het als vast gedachte luchtruim bevinden, zijn <hi type="italic">met water</hi> als met een zoldering of dak overdekt; vgl. Gen. I 6, 7. De zwevende <hi type="italic">wolken</hi> gebruikt God als zijnen <hi type="italic">wagen;</hi> daarmede <hi type="italic">wandelt</hi> hij door de ruimte, gedragen <hi type="italic">op de wieken der winden.</hi></div>
 <div id="n1492">Herhaling van v. 3<hi type="italic">b</hi> en van Psalm XVII 11: ‘Hij steeg op de cherubs en vloog; Hij vloog op de vleugels der winden’. God gebruikt zijne <hi type="italic">engelen,</hi> die zijne <hi type="italic">dienaars</hi> zijn, als <hi type="italic">winden</hi> en <hi type="italic">blakend vuur,</hi> d.i. bliksems, om zich aan de menschen te openbaren of om zijne strafgerichten te komen houden. Anderen vertalen den grondtekst: ‘Die winden maakt tot zijne boden, en verterend vuur (bliksems) tot zijne dienaren’.</div>
 <div id="n1493">In v. 2<hi type="italic">a</hi> werd de schepping van het licht vermeld, die op den eersten dag (Gen. I 3-5) geschiedde, en v. 2<hi type="italic">b</hi> die van het uitspansel, dat op den tweeden dag geschapen werd (vgl. Gen. I 6-8). Thans gaat in v. 5 volg. de Psalmist over tot de schepping van het vasteland, het werk van den derden dag. Vgl. Gen. I 9 volg.</div>
 <div id="n1494">Voordat (Gen. I 9) de wateren zich van het droge hadden gescheiden, omhulde de <hi type="italic">waterpoel</hi> of oceaan het als met een <hi type="italic">kleed.</hi></div>
 <div id="n1495">Een stoute persoonsverbeelding om uit te drukken, dat het bevel Gods van Gen. I 9 terstond en volkomen door de wateren vervuld werd. Het beeld wordt voortgezet in v. 9.</div>
 <div id="n1496">Bij het wegvloeien der wateren schijnen eerst de <hi type="italic">bergen</hi> daaruit te <hi type="italic">verrijzen</hi>, terwijl de <hi type="italic">vlakten</hi> in vergelijking met de bergen schijnen te <hi type="italic">dalen.</hi> Zij, d.i. de <hi type="italic">bergen</hi> en <hi type="italic">vlakten</hi> of de wateren van v. 7, nemen de vaste plaats in, die hun door God is aangewezen.</div>
 <div id="n1497">De <hi type="italic">woudezel,</hi> een wild dier, dat zich graag in ontoegankelijke plaatsen ophoudt, zou daar van dorst versmachten zonder Gods voorzienigheid, die hare zorg uitstrekt over alle dieren zonder uitzondering.</div>
 <div id="n1498"><hi type="italic">Daarboven</hi>, d.i. in het geboomte, dat boven die beken groeit.</div>
 <div id="n1499">De regen, <hi type="italic">de vrucht</hi> van Gods <hi type="italic">werken,</hi> d.i. der door Hem geschapen hemelen of wolken, valt <hi type="italic">uit</hi> de <hi type="italic">opperzalen,</hi> d.i. de ruimten daar boven, waar hij verzameld is, neder op de aarde, die zich daarmede als met een spijs <hi type="italic">verzadigt.</hi> Sommigen vinden in <hi type="italic">de vrucht</hi> niet den regen aangeduid, maar het uitwerksel daarvan, nl. de voortbrengselen van den bodem, waaraan zich (v. 14-15) menschen en dieren verzadigen.</div>
 <div id="n1500">Welk <hi type="italic">kruid</hi> voornamelijk bedoeld wordt, blijkt uit het volgende, waar van brood, wijn en olie sprake is.</div>
 <div id="n1501">De <hi type="italic">olie</hi> maakt de spijzen smakelijk en voedzaam en geeft dientengevolge aan het <hi type="italic">gelaat</hi> een gezonde, frissche, vroolijke tint. Anderen denken hier aan het zalven met olie, dat bij vroolijke feestmaaltijden geschiedde.</div>
 <div id="n1502">De boomen van velden en bergen worden zoo gedrenkt, dat hun welig opgroeiend hout tot huisvesting dient voor <hi type="italic">de musschen,</hi> d.i. de kleinere, en voor <hi type="italic">de reigers</hi> (of Hebr, ‘de ooievaars’, zie Lev. XI noot 17), d.i. de grootere vogels, die in de toppen boven de andere nestelen. Eveneens strekken door Gods beschikking (v. 18) bergen en rotsen tot toevluchtsoord voor <hi type="italic">herten</hi> en <hi type="italic">egels</hi> (Hebr.: ‘springmuis’ of ‘klipdas’, zie Lev. XI noot 6), d.i. voor groot en klein wild.</div>
 <div id="n1503">Schepping van zon en maan op den vierden dag (Gen. I 14-19). <hi type="italic">De maan</hi> helpt door hare veranderingen den mensch in het berekenen van den tijd; de <hi type="italic">zon kent,</hi> d.i. onderhoudt regelmatig, de uren van haren op- en <hi type="italic">ondergang</hi> en bepaalt het onderscheid tusschen nacht en dag; des nachts (v. 20-21) zoekt het hongerige wild zijn voedsel; des daags (v. 22-23) rusten de wilde dieren en <hi type="italic">gaat de mensch aan zijnen arbeid.</hi></div>
 <div id="n1504">Hebr.: ‘met uwe schepselen’. Een uitroeping van bewondering over de schoonheid van het geschapene en tevens een overgang tot het bespreken der werken van den vijfden scheppingsdag.</div>
 <div id="n1505">Letterlijk: ‘Daar zijn kruipende dieren’, waardoor alles bedoeld wordt, wat zich zonder voeten voortbeweegt.</div>
 <div id="n1506"><hi type="italic">Die draak,</hi> Hebr.: ‘de Leviathan’, de gewone naam voor den krokodil, duidt hier elk zeemonster aan, dat in de zee speelt en met hare onstuimigheid spot. De zin is dus: Gij hebt de zee gemaakt tot een woning voor allerlei visschen, tot eenen weg voor de schepen der menschen en tot een speelplaats voor hare gedrochten.</div>
 <div id="n1507">De zin is: (v. 27) al dat gedierte verwacht van U voedsel te rechter tijd, en (v. 28) heeft overvloed aan levensonderhoud, als Gij dien schenkt, maar (v. 29) wordt door honger gekweld, door doodsangst bevangen, als Gij uw aangezicht afkeert, d.i. hun uwe gunst en gaven onttrekt, en zij sterven, als Gij hun den <hi type="italic">adem</hi> ontneemt. Zoo hangen zij dan geheel en al af van uwe goedheid.</div>
 <div id="n1508"><hi type="italic">Uwen geest,</hi> eigenlijk: uwen ademtocht, eene uitdrukking, die ook elders (vgl. Gen. I 7) gebezigd wordt om de ontzichtbare, geheimzinnige, scheppende kracht aan te duiden, waarmede God den schepselen het leven schenkt. De zin is: Gij zendt uwen scheppenden ademtocht uit, en dan worden in plaats der (v. 29) in het stof teruggekeerde wezens nieuwe <hi type="italic">geschapen;</hi> zoo <hi type="italic">vernieuwt Gij</hi> onophoudelijk <hi type="italic">het aanschijn der aarde.</hi></div>
 <div id="n1509">Op het gezicht van al die <hi type="italic">eer,</hi> d.i. die heerlijkheid des Heeren, die zich in de schepping openbaart, wenscht de Psalmist, dat dit <hi type="italic">eeuwig</hi> moge duren en God daaraan behagen moge hebben. Vgl. Gen. I 4 en noot 9.</div>
 <div id="n1510">Gods macht beperkt zich niet bij het scheppen. Hij <hi type="italic">ziet op de aarde neder,</hi> d.i. Hij blijft haar bestieren en zijne almacht en heerlijkheid openbaren. Het <hi type="italic">beven</hi> der <hi type="italic">aarde</hi> en het <hi type="italic">rooken</hi> der <hi type="italic">bergen</hi> is ongetwijfeld eene zinspeling op de teekenen van Gods almacht, die op den Sinaï zijne openbaring vergezelden. Vgl. Exod. XIX 18.</div>
 <div id="n1511">De <hi type="italic">zondaars</hi> en <hi type="italic">boosaardigen</hi> erkennen Gods almacht niet en storen de door Hem gewilde orde; daarom wenscht en voorspelt de Psalmist, dat zij zullen vernietigd worden. In den grondtekst sluit deze Psalm met ‘Alleluia’, d.i. looft den Heer! In de Septuagint en de Vulgaat begint daarmede de volgende Psalm. <br/>- Hebr. I 7 haalt de Apostel v. 4 van dezen Psalm aan, om te wijzen op de dienstbaarheid der engelen tegenover de heerschappij van God den Zoon. - v. 30 wordt door Eusebius, Theodoretus en anderen aangezien als eene voorspelling der algemeene verrijzenis en der hernieuwing van hemel en aarde (II Petr. III 13). Anderen, zooals Bellarminus en Dionysius Carthusianus, leggen het in den geestelijken zin uit van de (door de zonde gestorven) zielen, die door de genade van den H. Geest herboren en vernieuwd worden.</div>
 <div id="n1512">Deze Psalm is de eerste der twintig, die in de Septuagint en de Vulgaat ‘Alleluia’ tot opschrift hebben. De inhoud is verwant met dien van Ps. LXXVII en XCVIII; deze dienen nochtans meer ter waarschuwing, terwijl Ps. CIV Israël opwekt tot lof, vertrouwen en gehoorzaamheid, opdat het behoude wat God geschonken heeft. Gelijk Ps. CII Gods grootheid in de orde der genade en Ps. CIII zijne wijsheid in de orde der natuur verheft, zoo prijst Ps. CIV zijne trouw, waarvan de bewijzen geboekstaafd zijn in de geschiedenis van zijn volk. Blijkens I Par. XVI 8 volg. (vgl. aldaar noot 4) werd het begin, v. 1-15, van dezen Psalm gezongen bij de overbrenging der Bondsark naar Sion, en niet zonder reden, daar die overbrenging het zegel drukte op de in den Psalm bezongen inbezitneming van het Beloofde Land.</div>
 <div id="n1513">Opdat ook de afgodendienaars Hem erkennen en aanbidden.</div>
 <div id="n1514"><hi type="italic">Roemt,</hi> d.i. prijst u gelukkig, omdat Hij uw God is en u <hi type="italic">zijnen heiligen naam,</hi> d.i. zijn wezen, zijne goedheid en trouw (zie Ps. VIII noot 4) heeft doen kennen door zijne Wet en zijne wonderen. <hi type="italic">Die den Heer zoeken</hi> zijn de ware Israëlieten in tegenstelling met degenen, die zich om den waren God niet bekreunen.</div>
 <div id="n1515"><hi type="italic">Zoekt</hi>, d.i. weest er op uit, <hi type="italic">den Heer</hi> door uwe lofgezangen, vooral in zijne heilige stede, maar ook door naleving der Wet (vgl. v. 45) te verheerlijken (vgl. Ps. XXIII noot 7) <hi type="italic">en wordt sterk,</hi> d.i. dan zult Gij sterk worden; of wel: weest bij uw gebed met moed en vertrouwen bezield.</div>
 <div id="n1516">De door God in Egypte en Chanaän gewrochte <hi type="italic">wonderen</hi> waren voor Israël en voor de heidenen <hi type="italic">teekenen</hi> van zijne almacht en zijnen wil en tevens <hi type="italic">gerichten</hi> of straffen, die <hi type="italic">de mond</hi> of het vonnis van den Opperrechter over de heidenen deed komen.</div>
 <div id="n1517">Zijne rechterlijke macht strekt zich over <hi type="italic">de gansche aarde</hi> uit, zijne machtsoefeningen zijn van gewicht voor de wereldgeschiedenis. De straffen, die over de Egyptenaren en de Chanaänieten kwamen om aan Israël het bezit van het Beloofde Land te verzekeren, stonden in verband met het heil der wereld, dat eens daaruit zou ontspruiten.</div>
 <div id="n1518">Het <hi type="italic">verbond</hi> en het <hi type="italic">woord</hi> is hier de belofte door God aan Abraham, Isaäc en Jacob gedaan omtrent het bezit van Chanaän. <hi type="italic">Voor duizend geslachten,</hi> d.i. voor immer. Die belofte (vgl. Gen. XXII 16) wordt v. 9 een <hi type="italic">eed</hi> genoemd, in v. 10 een <hi type="italic">gebod,</hi> nl. eene verplichting, die Hij zich zelven ten voordeele van <hi type="italic">Jacob,</hi> d.i. de Israëlieten, oplegde.</div>
 <div id="n1519">Het <hi type="italic">erfdeel</hi>, dat uw <hi type="italic">snoer</hi>, d.i. uw aandeel, zal wezen (zie Ps. XV noot 9). De Psalmist vat nier samen wat God voor elk der aartsvaders herhaald had.</div>
 <div id="n1520">Dit kan ook met het voorafgaande verbonden worden zonder ingrijpende wijziging van den zin. God deed die belofte en verschafte die hulp aan Abraham, Isaäc en Jacob, alhoewel hun gezin <hi type="italic">klein in getal</hi> was en zij wel in Chanaän leefden, maar nog geen werkelijke inwoners van het land waren, ja zelfs (v. 13) geene vaste verblijfplaats hadden. Schitterend bleek Gods getrouwheid, toen Hij later, ter vervulling zijner belofte, hunne afstammelingen als een geheel volk daar vestigde.</div>
 <div id="n1521">Reeds toen toonde Hij, dat zijne belofte niet ijdel was, want Hij <hi type="italic">bestrafte</hi> o.a. Pharao (Gen. XII 17) en Abimelech (Gen. XX 3) om Abraham tegen verongelijking te vrijwaren, zeggende (v. 15): <hi type="italic">Raakt niet</hi> enz.</div>
 <div id="n1522">Abraham, Isaäc en Jacob waren onschendbaar als <hi type="italic">gezalfden</hi> Gods, nl. als degenen, die door Hem voor zijne doeleinden uitverkozen, met zijnen geest vervuld en geheiligd waren, en als zijne <hi type="italic">profeten,</hi> d.i. als mannen, aan en door welke Hij zijne openbaringen mededeelde. Zoo wordt Abraham ook Gen. XX 7 ‘profeet’ genoemd.</div>
 <div id="n1523">God liet het niet bij de belofte; Hij bereidde de vervulling daarvan voor door een <hi type="italic">hongersnood</hi> (vgl. Gen. XLI volg.); vervolgens voerde Hij bij die gelegenheid het nuis van Jacob naar Egypte, opdat het daar zou aangroeien tot een volk, hetwelk Hij later zou terugbrengen naar Chanaän. Daarom vernietigde Hij alzoo in Chanaän <hi type="italic">alle versterking van brood,</hi> d.i. alle spijs, die het leven steunt en sterkt.</div>
 <div id="n1524">Met het oog op dien hongersnood en op Israëls vestiging in Egypte zorgde God, dat Joseph daarheen gevoerd werd en aldaar verschillende lotgevallen beleefde.</div>
 <div id="n1525"><hi type="italic">Zijne ziel</hi> staat hier waarschijnlijk voor: ‘hem’ (vgl. Ps. III noot 2 en Ps. VII noot 5). De vermoedelijke zin is blijkens het parallelisme: ijzeren ketenen omknelden hem, ja drongen door in zijn vleesch. Sommigen vertalen: een zwaard (van droefenis) drong door zijne ziel. De Septuagint heeft: ‘in ijzer, (d.i. in boeien) kwam zijne ziel’, d.i. hij.</div>
 <div id="n1526">Joseph bleef in de gevangenis, totdat de aan zijne medegevangenen gedane voorspelling <hi type="italic">uitkwam;</hi> de vervulling der <hi type="italic">uitspraak,</hi> d.i. der openbaring, <hi type="italic">des Heeren,</hi> hem gedaan omtrent hun lot, was eene vuurproef, waardoor God aantoonde, dat in hem geene schuld was.</div>
 <div id="n1527">Naar het parallelisme schijnt de zin te zijn: opdat hij de <hi type="italic">vorsten</hi> en <hi type="italic">grijsaards</hi> van Egypte zou opleiden om zich naar <hi type="italic">tucht</hi> en <hi type="italic">wijsheid</hi> te gedragen, gelijk hij <hi type="italic">zich zelven</hi> daarnaar gedroeg. In dien zin schijnt ook de grondtekst te hebben: ‘om (door zijne bevelen) zijne vorsten te verbinden naar zijn goeddunken’. Anderen leggen dit uit: om de vorsten van Egypte omtrent Gods wil te onderrichten gelijk hij Pharao zelven onderricht had.</div>
 <div id="n1528">Zie Ps. LXXVII noot 32.</div>
 <div id="n1529">Door die vermenigvuldiging maakte Hij <hi type="italic">zijn volk</hi> weldra geducht voor de Egyptenaren, die daarom <hi type="italic">vijanden</hi> der Israëlieten werden; zoo (v. 25) <hi type="italic">keerde</hi> God dan het <hi type="italic">hart</hi> der Egyptenaren <hi type="italic">om</hi> tot haat, opdat zijn volk zou verlangen naar verlossing en naar het rustig bezit van Chanaän. Vgl. Exod. IV noot 16.</div>
 <div id="n1530"><hi type="italic">In hen,</hi> d.i. in of door Moses en Aäron, <hi type="italic">wrocht Hij de woorden,</hi> d.i. de daden, de <hi type="italic">wonderen</hi> (zie Ps. XXI noot 6), die de <hi type="italic">teekenen</hi> van zijnen wil waren. Zie noot 5. Sommigen leggen dit uit: Hij was het, die in hen, d.i. onder de Egyptenaren, zijne teekenen deed volgen op de woorden van Moses en Aäron.</div>
 <div id="n1531">Door <hi type="italic">duisternis</hi> worden of wel de rampen in het algemeen aangeduid, die over de Egyptenaren kwamen (vgl. Ps. XVII noot 26 en Ps. LIV noot 4), of wel de driedaagsche duisternis, de negende plaag, waarmede zij geslagen werden (Exod. X 21-29). Wat <hi type="italic">Hij verbitterde niet</hi> moet beteekenen is niet duidelijk; mogelijk is de zin: God behoefde zijne tot Moses en Aäron gerichte <hi type="italic">woorden</hi> niet te verscherpen, daar zij daaraan zonder vrees voor den koning gehoorzaamden. Nagenoeg in dien zin heeft de grondtekst: ‘en zij waren niet weerspannig aan zijne woorden’. De Septuagint heeft, naar den Codex Vaticanus: en zij verbitterden zijne woorden, d.i. waarschijnlijk: de Egyptenaren maakten door hunne halsstarrigheid, dat zijne strafbevelen scherper werden. Sommigen gissen, dat v. 28 zijne plaats diende te vinden achter v. 35. Zie Exod. VII-XII.</div>
 <div id="n1532">De Septuagint heeft hier en in Ps. LXXVII 45 ‘cynomyia’, <hi type="italic">hondsvlieg;</hi> enkelen daarentegen vertalen ‘coenomyia’ op beide plaatsen door: ‘allerlei vliegen’. Vgl. Psalm LXXVII noot 26 en 29.</div>
 <div id="n1533">Door <hi type="italic">kever</hi> wordt hier wellicht de jonge, nog niet gevleugelde sprinkhaan of wel een andere soort van sprinkhanen bedoeld. Vgl. Joël I noot 3.</div>
 <div id="n1534">Vgl. Psalm LXXVII noot 32.</div>
 <div id="n1535"><hi type="italic">Hij voerde hen uit</hi> niet als arme verstootelingen, maar als een rijk en wonderbaar krachtig volk. Zoo vervulde Hij zijne belofte. Vgl. Exod. XII 35.</div>
 <div id="n1536">Vgl. Ps. LXXVII noot 15.</div>
 <div id="n1537">Alle wonderen, die Hij in de woestijn verrichtte, dienden om Israël naar en in het land te geleiden, dat Hij aan Abraham en zijn nakroost beloofd had.</div>
 <div id="n1538"><hi type="italic">Van den arbeid,</hi> d.i. van alles wat de <hi type="italic">volkeren</hi> van Chanaän door hunnen arbeid verworven hadden, nl. hunne steden, landerijen en andere bezittingen.</div>
 <div id="n1539">Naar de Wet <hi type="italic">vragen</hi> is ze steeds nauwkeuriger trachten te kennen en te vervullen. Het doel van Gods weldaden was, dat Israël trouw zou zijn aan het verbond, gelijk God zulks steeds geweest was. Daartoe spoort dan ook de Psalmist in dit slotvers aan. In den grondtekst sluit het met ‘alleluia’. <br/>- Wat de Psalmist naar de letter den Israëlieten in herinnering brengt omtrent Gods beloften, wonderen en leiding door de woestijn naar het Beloofde Land, legt Dionysius Carthusianus uitvoerig in geestelijken zin uit van de beloften, werken en wonderen, die Christus deed en doet voor zijne Kerk en voor hare leiding door deze wereld naar het Rijk der hemelen. Dat alles dient de Christenen aan te sporen om Hem te loven, zijne voorschriften te onderhouden en, zooals de H. Augustinus hier zegt, als zonen der belofte Hem als hun eeuwig erfdeel te beminnen.</div>
 <div id="n1540">De schrijver van dezen historischen Psalm, die als zoodanig veel overeenkomst heeft met Ps. LXXVII en CIV, is onbekend. Blijkens den inhoud stelde hij zich ten doel het volk op te wekken om met vertrouwen zijne algeheele bevrijding van God af te smeeken; daarom verwijst hij naar de zonden der voorouders en de daarop gevolgde straffen, maar ook op de telkens hernieuwde bewijzen van Gods barmhartigheid; daardoor werd de Psalm tevens eene betuiging van berouw over het verleden en van hoop op de toekomst. Niet weinigen meenen, dat de Psalm geschreven werd korten tijd vóór of na het einde der ballingschap; anderen laten hem dagteekenen van den tijd van David of van Samuël, aangezien de Psalm geene feiten vermeldt, die na den tijd der Rechters geschiedden en in v. 46 ook die Israëlieten kunnen bedoeld zijn, die door de Philistijnen en andere heidensche vijanden gevankelijk waren weggevoerd. Of intusschen deze Psalm aangeduid wordt in I Par. XVI 34-36, waar v. 1 en 47-48 eenigszins gewijzigd voorkomen, is niet met zekerheid te bepalen: evenmin of v. 48 door den verzamelaar der voorafgaande Psalmen bij dezen gevoegd is om het slot van den vierden bundel aan te duiden.</div>
 <div id="n1541">Hetzelfde vers komt voor I Par. XVI 34; Judith XIII 21; Jerem. XXXIII 11 en 1 Mach. IV 24; het schijnt dus een veel gebruikt gebedsformulier te zijn geweest. Eveneens wordt v. 6 door het volk gebezigd. Judith VII 19.</div>
 <div id="n1542">De <hi type="italic">grootdadigheid,</hi> d.i. de door Hem gewrochte wonderen tot verlossing van zijn volk; immers Hij maakte dit (v. 3) gelukkig, als het getrouw <hi type="italic">recht</hi> en <hi type="italic">rechtvaardigheid</hi> betrachtte door het onderhouden der Wet.</div>
 <div id="n1543">Gods volk is in ellende; Hij schijnt het niet meer te beminnen, ja het te vergeten; daarom moge Hij nu opnieuw zijn <hi type="italic">welgevallen</hi> aan zijn <hi type="italic">volk</hi> toonen en <hi type="italic">heil,</hi> d.i. hulp en redding (vgl. v. 47), schenken.</div>
 <div id="n1544"><hi type="italic">Aanschouwen,</hi> d.i. met vreugde. Gods <hi type="italic">erfdeel</hi> is zijn volk.</div>
 <div id="n1545">Schuldbelijdenis om te erkennen, dat het veronachtzamen der Wet (vgl. v. 3) de oorzaak van alle rampen was.</div>
 <div id="n1546">Reeds <hi type="italic">in Egypte</hi> vertrouwden de Israëlieten niet op Moses en Aäron (vgl. Exod. V 21 en VI 9); zij gaven geene acht op Gods <hi type="italic">wonderdaden;</hi> zij hadden dus geen begrip daarvan en leerden niets daaruit. Erger nog: door Pharao nagezet op hunnen tocht <hi type="italic">naar de Roode Zee</hi>, morden zij tegen Moses (Exod. XIV 9-12) en <hi type="italic">verwekten</hi> daardoor <hi type="italic">gramschap</hi> bij God.</div>
 <div id="n1547">God <hi type="italic">verloste</hi> hen uit barmhartigheid, maar ook om de eer van zijnen <hi type="italic">naam</hi> te handhaven en te doen zien, dat Hij de Almachtige is.</div>
 <div id="n1548">Bij het zien van den ondergang der Egyptenaren <hi type="italic">sloegen zij geloof</hi> aan de <hi type="italic">woorden,</hi> die Moses in den naam van God gesproken had over hunne verlossing uit de slavernij en over de inbezitneming van Chanaän; tot dankbetuiging <hi type="italic">zongen zij</hi> toen het loflied van Exod. XV.</div>
 <div id="n1549">Spoedig, na vermelde gebeurtenis, vergaten zij Gods wonderwerken en sloegen aan het morren, o.a. wegens gebrek aan water; daarbij wachtten zij niet af, hoe en wanneer God hen naar zijn <hi type="italic">raadsbesluit</hi> zou helpen. Vgl. Exod. XV 22-25.</div>
 <div id="n1550">Bovenmatig <hi type="italic">begeerden zij</hi> o.a. hunnen lust naar vleesch te bevredigen; daardoor, evenals door het morren om water, <hi type="italic">beproefden zij God.</hi> Vgl. Ps. LXXVII noot 12.</div>
 <div id="n1551">Hebr.: ‘magerheid’ of ‘uittering’. Vgl. Ps. LXXVII noot 17 en 18 en Ps. VII noot 5.</div>
 <div id="n1552">Hebr.: ‘Zij benijdden Moses en Aäron’; deze wordt als de hoogepriester <hi type="italic">de heilige des Heeren</hi> genoemd. Hier is sprake van het oproer, verwekt door Dathan en Abiron, die (v. 17) met geheel hunnen <hi type="italic">aanhang,</hi> tot straf voor hun vergrijp, door de aarde verzwolgen werden. Vgl. Num. XVI.</div>
 <div id="n1553">D.i. de aanhangers van Core. Vgl. Num. XVI 35.</div>
 <div id="n1554">Hebr. ‘een gegoten beeld’.</div>
 <div id="n1555">In plaats van God, die als de eenig ware en als de God der Israëlieten <hi type="italic">hunne eer</hi> was, gingen zij een dier aanbidden.</div>
 <div id="n1556">Vgl. Ps. LXXVII noot 32.</div>
 <div id="n1557">En Hij had het ook gedaan, <hi type="italic">zoo niet Moses</hi> zich als een held <hi type="italic">in de bres gesteld had</hi> tegen de door God af te zenden straffen, m.a.w. indien hij niet als middelaar en voorspreker voor zijn volk bij God was opgetreden.</div>
 <div id="n1558">Andere misdaad der Israëlieten: zij sloegen geloof aan de leugenachtige berichten omtrent het <hi type="italic">begeerlijke land</hi> van belofte; zij <hi type="italic">telden</hi> dit voor <hi type="italic">niets,</hi> omdat zij Gods <hi type="italic">woord,</hi> d.i. zijne beloften, <hi type="italic">niet geloofden</hi> en zij wilden naar Egypte terugkeeren.</div>
 <div id="n1559">Vgl. Num. XIV 1 volg.</div>
 <div id="n1560">Ten eed. Zie Num. XIV 21 en 29-32.</div>
 <div id="n1561">Met deze straf werd de ontrouw van Israël bedreigd, o.a. Lev. XXVI 33 en Deut. XXVIII 64.</div>
 <div id="n1562">Zij lieten zich inwijden in de geheimen van den ontuchtigen godsdienst der Moabieten, wier afgod Baäl of Beël vereerd werd op den berg Phegor of Phogor (Hebr.: Peʽor) en die daarom <hi type="italic">Beëlphegor</hi> genoemd wordt. Ook <hi type="italic">aten</hi> zij van de <hi type="italic">offers,</hi> die aan de <hi type="italic">dooden,</hi> nl. aan de houten of steenen afgoden, waren opgedragen, en pleegden daardoor afgoderij.</div>
 <div id="n1563"><hi type="italic">Hunne ontwerpen</hi>, Hebr.: ‘hunne misdaden’. Bij die gelegenheid werden 24,000 man gedood. Vgl. Num. XXV 9.</div>
 <div id="n1564">De heilige ijver van den vromen <hi type="italic">Phineës</hi> (Num. XXV 7-8) verzoende God met Israël (Num. XXV 11), maakte een einde aan de <hi type="italic">teistering,</hi> d.i. aan den <hi type="italic">ondergang</hi> (v. 29) des volks, en werd hem (v. 31) door God tot gerechtigheid aangerekend (zie Gen. XV noot 5), zoodat Hij in zijn welgevallen hem en zijne nakomelingen met het hoogepriesterschap bleef bekleeden (Num. XXV 13). Phineës was de zoon van Eleazar, in wiens geslacht het opperpriesterschap erfelijk bleef tot aan Heli en vervolgens wederom van den tijd van Salomon tot aan dien der Machabeën.</div>
 <div id="n1565">Vgl. Ps. LXXX noot 6. Het morren der Israëlieten was een <hi type="italic">kwelling</hi> voor Moses of wel: het gaf hem (vgl. Num. XX 10-12) aanleiding tot den twijfel, ten gevolge van welken hij tot zijne <hi type="italic">kwelling</hi> het Beloofde Land niet mocht betreden.</div>
 <div id="n1566">De zin is of wel: zij verbitterden den <hi type="italic">geest</hi> van Moses en onbezonnen woorden van twijfel vloeiden van zijne lippen (Num. XX 10); of wel: zij verbitterden den <hi type="italic">geest</hi> van God, die daarom (Num. XX, 12) de straf <hi type="italic">uitsprak,</hi> welke Hij over Moses en Aäron deed komen, omdat zij zijne eer niet tegenover het volk hadden gehandhaafd.</div>
 <div id="n1567">Vgl. Num. XXXIII 51-55 en Judic. I 27 volg.</div>
 <div id="n1568">Doordien zij ze voor Moloch en andere afgoden slachtofferden.</div>
 <div id="n1569">Door de ontuchtige <hi type="italic">ontwerpen,</hi> d.i. misdaden, die zij in den dienst der afgoden pleegden, schonden zij het verbond, dat hen als door eenen huwelijksband met God vereenigde.</div>
 <div id="n1570">Van het volk, dat Hij verlost en voor altoos tot het zijne had uitverkoren.</div>
 <div id="n1571">In den tijd der Rechters, toen zonden, straf, bekeering en genade telkens op elkander volgden, zooals de Psalmist zulks in v. 41-46 beschrijft. Hunne <hi type="italic">boosheden</hi> waren dan telkens de oorzaak, waarom zij door God <hi type="italic">vernederd werden.</hi></div>
 <div id="n1572">Hij hield op, hen te kastijden, alsof het Hem berouwde zulks gedaan te hebben.</div>
 <div id="n1573">Hij maakte hen wederom tot een voorwerp zijner barmhartigheid en verloste hen wonderbaar uit de handen hunner vijanden.</div>
 <div id="n1574"><hi type="italic">Verzamel</hi> alle gevangen Israëlieten in het vaderland. Eene bede, die zoowel in vroegeren tijd als in dien der ballingschap hare reden kon hebben. <hi type="italic">Roemen in Gods lof</hi> is de nooit volprezen werken en wonderen verheerlijken van Israël's God.</div>
 <div id="n1575">In plaats van het tweede <hi type="italic">zoo zij het</hi> heeft de grondtekst: ‘alleluia’. <br/>- Verscheidene Vaders, o.a. Eusebius, Theodoretus en de H. Chrysostomus, zien in v. 4-5 een gebed, waardoor de Psalmist voor zich en zijn volk smeekt om de komst van den Messias en het geluk der uitverkoren leden zijner Kerk. De H. Hiëronymus en anderen leggen den geheelen Psalm in den geestelijken zin uit als een verwijt voor hen, die geen werk maken van hunne zaligheid, en als eene aansporing voor de zondaars om zich te bekeeren.</div>
 <div id="n1576">Dit danklied werd allerwaarschijnlijkst kort na de ballingschap door eenen ons onbekenden Psalmist aangeheven om het volk aan te sporen God voor zijne verlossing te prijzen. De aanhef van den Psalm wordt I Esdr. III 11 vermeld als het loflied, gezongen bij de grondlegging van den tweeden tempel; mogelijk wordt te dier plaatse de geheele Psalm bedoeld. In het eerste deel (v. 2-32) worden v. 6 en 8 elk nog driemaal (nl. in v. 13, 19, 28 en 15, 21, 31) als keervers herhaald; in de vier daardoor afgebakende strophen worden onder telkens verschillende beelden of door verschillende nooden de rampen der ballingen aangeduid; daarop volgt telkens in het eerste keervers een gebed om hulp; dan de verleening daarvan; vervolgens in het tweede keervers eene opwekking tot dank; eindelijk nog een vers met een beweegreden of een verdere aansporing daartoe. Het tweede gedeelte (v. 33 volg.) is zonder keerverzen en bezingt Gods wereldbestuur in het algemeen; waarschijnlijk echter had de Psalmist daarbij datgene op het oog, wat God in het bijzonder gedurende en terstond na de ballingschap reeds voor zijn volk gedaan had. Sommige schriftverklaarders zien den geheelen Psalm aan als eene dankbetuiging jegens God, die alle menschen uit alle nooden weet te redden.</div>
 <div id="n1577">Blijkens den samenhang wordt hier door <hi type="italic">zee</hi> het zuiden aangeduid.</div>
 <div id="n1578">Eenige schriftverklaarders houden de in v. 4-32 beschreven ongevallen voor beelden, die den benarden toestand voorstellen, waarin het volk tijdens de ballingschap en den terugtocht verkeerde. Anderen zien daarin geene beelden, maar werkelijke nooden geschetst, die verschillende bannelingen inderdaad kwelden en die zoodoende alle nooden van het gansche volk aanschouwelijk voorstellen. Dat verscheidene bannelingen inderdaad tijdens de ballingschap of den terugtocht <hi type="italic">in de woestijn ronddwaalden</hi> en <hi type="italic">geene stad om er te wonen,</hi> d.i. geen vaste woonplaats, hadden, kan wel niet betwijfeld worden. Overigens gold ook voor de Israëlieten, die in de steden van Chaldea woonden, elk ander land dan Chanaän als eene <hi type="italic">woestijn</hi> en was alleen Jerusalem (vgl. v. 7) voor hen de <hi type="italic">stad om er te wonen,</hi> de plaats, waar zij zich tehuis en kinderen Gods gevoelden. Zoo kan ook v. 5 <hi type="italic">zij hongerden</hi> en <hi type="italic">leden dorst</hi> van lichamelijken nood worden opgevat of, in beeldspraak, van het smachtend verlangen der Israëlieten naar hun vaderland. Vgl. Ps. LXXXIII 3.</div>
 <div id="n1579">De zin der Vulgaat kan slechts zijn: Gods barmhartige en wonderbare weldaden strekken Hem tot lof en mogen <hi type="italic">de kinderen der menschen</hi>, aan wie Hij ze bewees, wel aansporen om dien te verkondigen. Hebr.: ‘dat zij (nl. de verlosten) voor den Heer prijzen zijne goedheid, zijne wonderdaden aan de kinderen der menschen’.</div>
 <div id="n1580">Vgl. v. 5.</div>
 <div id="n1581">In de Septuagint en de Vulgaat staan de deelwoorden van dit vers in den accusatief en zijn zij dus het voorwerp van het verzwegen ‘Hij redde’ (vgl. v. 13) of van het voorafgaande <hi type="italic">Hij vervulde</hi> (v. 9). Naar den grondtekst kan men aanvullen: <hi type="italic">zoo mogen spreken, die</hi> enz. vgl. v. 2. De zin van v. 10 volg. is: Hij redde anderen, die tot straf voor hunne zonden in doodsgevaar geraakten (vgl. Ps. LXXXVII 7), in nijpende <hi type="italic">behoefte</hi> en in <hi type="italic">ijzer</hi>, d.i. in boeien; maar op hun gebed verschafte God hun redding.</div>
 <div id="n1582">De <hi type="italic">woorden</hi> en de <hi type="italic">raad</hi> van God worden hier als personen voorgesteld in plaats van God zelf, dien men <hi type="italic">verbitterd</hi> en <hi type="italic">uitgetart</hi> had, doordien men naar zijne woorden niet luisterde en zijnen raad in den wind sloeg.</div>
 <div id="n1583">Hij verloste hen uit de gevangenschap.</div>
 <div id="n1584">De zin kan zijn: God onttrok hen aan hunne <hi type="italic">boosheid</hi> door hen te vernederen en <hi type="italic">Hij nam hen</hi> in genade op; of wel: God onttrok hen aan den weg des lijdens, dien zij om hunne <hi type="italic">boosheid</hi> en <hi type="italic">ongerechtigheden</hi> ter vernedering moesten bewandelen. De grondtekst heeft, waarschijnlijk in aansluiting aan: <hi type="italic">zoo mogen zij spreken</hi> (v. 2, zie noot 6): ‘de dwazen, die om hunnen zondigen wandel en om hunne ongerechtigheden verdrukt werden’.</div>
 <div id="n1585">De zin is: zij werden om hunne zonden met ziekten geslagen, die hun allen eetlust benamen en hen in doodsgevaar brachten; of wel (zie noot 3) zij waren ten ondergang gedoemd.</div>
 <div id="n1586">Vgl. Matth. VIII 8 volg. Gods <hi type="italic">woord,</hi> d.i. zijn bevel, wordt hier voorgesteld als een door Hem uitgezonden dienaar; misschien is zulks een zinspeling op het bevelschrift van Cyrus, dat den gevangenen genezing, d.i. vrijheid, bracht en hen ontrukte aan <hi type="italic">hunnen ondergang</hi> (Heb. ‘graven’), d.i. aan al hunne nooden en gevaren.</div>
 <div id="n1587">Naar den grondtekst kan men hier wederom aanvullen (zie noot 6): <hi type="italic">zoo mogen spreken</hi> (v. 2), nl. zij, die tijdens de ballingschap in volle zee stevenden en tobden, of wel (vgl. noot 3) die met rampen te worstelen hadden, zooals diegenen, welke <hi type="italic">arbeid verrichtend,</hi> d.i. om handel te drijven, zich zeewaarts begaven.</div>
 <div id="n1588">Zij zagen de wonderbare <hi type="italic">werken</hi>, die God in de <hi type="italic">diepte,</hi> d.i. in de volle, diepe zee, te hunnen opzichte wrocht en die nu beschreven worden.</div>
 <div id="n1589">Eén woord van God, en de storm stond reeds aan de deur en deed de <hi type="italic">golven</hi> der zee <hi type="italic">omhoog</hi> rijzen.</div>
 <div id="n1590"><hi type="italic">Zij,</hi> d.i. de golven of de schepelingen met hun schip. <hi type="italic">Hunne ziel verging</hi> van angst <hi type="italic">in de onheilen</hi>, die hen van alle kanten overstelpten.</div>
 <div id="n1591">Het slingeren en stampen van het schip bracht hen van de been, en zij waren ten einde raad met hunne zeevaartkunde.</div>
 <div id="n1592">Naar het doel van hunne reis, of (zie noot 3) terug naar het vaderland.</div>
 <div id="n1593">De <hi type="italic">oudsten</hi> of oversten onder de Israëlieten zaten in hunne vergaderingen op een verheven <hi type="italic">gestoelte.</hi> De zin is: dat volk en oversten God verheerlijken! In hetgeen volgt toont de Psalmist uit de geschiedenis, vooral uit die der laatst verloopen jaren aan, hoezeer Gods macht en barmhartigheid dienen geprezen te worden (zie noot 1). Had God vóór jaren het land woest en verlaten gemaakt, Hij kon en zou het nu wederom tot bloei brengen, en gelijk Hij steeds de goeden zegent, de kwaden straft, zoo zou Hij ook nu Jerusalem doen herbouwen en de Israëlieten zegenen, Babylon daarentegen laten verwoesten en de Chaldeërs kastijden. - Mogelijk blijft het intusschen, dat de Psalmist in v. 33 volg. alleen wil uiteenzetten, hoe God in zijne almacht beurtelings straft (v. 33-34 en 39-40) en zegent (v. 35-38 en 41).</div>
 <div id="n1594">Hij liet die uitdrogen en het land dor worden. Dat deed Hij herhaaldelijk, o.a. ten tijde der ballingschap.</div>
 <div id="n1595">Mogelijk wordt hier gezinspeeld op het lot van Sodoma of op dat van Babylon. Vgl. Is. XIII 19-22.</div>
 <div id="n1596">Hij maakte woesten, dorren grond vruchtbaar; dat deed Hij onlangs met Palestina, en nu konden zij, die in de ballingschap honger hadden geleden, zich aldaar vestigen en in Jerusalem wonen.</div>
 <div id="n1597">Wat zij er teelden werd rijp en door hen ingeoogst; niets werd vernield door hagelslag, sprinkhanen enz.</div>
 <div id="n1598">Integendeel vermeerderde Hij het uitermate.</div>
 <div id="n1599">De zin van v. 39 volg. is niet met zekerheid te bepalen; mogelijk is het eene beschouwing van Gods algemeen wereldbestuur (vgl. Job XII 21 volg.), door hetwelk Hij in zijne rechtvaardigheid en wijsheid volkeren en vorsten vernedert of verheft (zie noot 18); mogelijk ook werpt de Psalmist nog eens eenen terugblik op den tijd der ballingschap, toen (v. 39) de Israëlieten door het uitmoorden <hi type="italic">tot weinigen</hi> geworden waren, die daarenboven door allerlei rampen <hi type="italic">gekweld werden;</hi> maar God maakte daaraan een einde; Hij strafte (v. 40) de vorsten hunner verdrukkers met <hi type="italic">verachting,</hi> d.i. schande: Hij liet hen <hi type="italic">dwalen</hi> in de woestijn, waar geen <hi type="italic">weg</hi> is, d.i. Hij gaf hen prijs aan ellende zonder uitkomst; daarentegen <hi type="italic">hielp Hij</hi> Israël (v. 41) <hi type="italic">uit den nood</hi> en vermenigvuldigde het <hi type="italic">als</hi> eene kudde <hi type="italic">schapen.</hi></div>
 <div id="n1600">Het gezicht van die beschikkingen Gods strekt den <hi type="italic">oprechten,</hi> d.i. vromen, tot vreugde, terwijl de boozen van verwondering of van ergernis daarover verstommen.</div>
 <div id="n1601">Wie wijs wil zijn lette op hetgeen hij van Gods barmhartigheden gehoord heeft en richte zich daarnaar. Nagenoeg dezelfde vraag stelt Osee XIV 10 om aan te duiden, dat zulke wijzen klein in getal zijn. <br/>- De HH. Vaders beschouwen dezen Psalm hetzij in zijne letterlijke, hetzij in zijne typische beteekenis als eene voorspelling van de roeping der heidenen en een dankbetuiging voor Gods barmhartigheid betoond in de stichting der Kerk. De door Christus (v. 2) vrijgekochte heidenen werden uit alle gewesten der wereld (v. 3) door Hem in de ééne ware Kerk verzameld. Te voren verkeerden zij, van God verwijderd, in dwaling; van genade verstoken en machteloos was hunne ziel (v. 4-5); maar God leidde hen tot zijne Kerk; Hij bracht hen op den weg naar de hemelsche woonstede en verzadigde hunne opgekwikte ziel met alle geestelijke goederen (v. 6-9). Te voren waren zij in slavernij, gevangenen des duivels (v. 10-12); maar Hij verbrijzelde de poorten der hel en slaakte de ketenen hunner zonden (v. 13-16). Te voren hadden zij in de geestelijke krankheid hunner ziel eenen afkeer van alle geestelijke spijs en waren dus den eeuwigen ondergang nabij; maar God zond het eeuwige Woord, dat hen genas (v. 17-22). Te voren dobberden zij radeloos op eene zee vol gevaren, heen- en weergeslingerd door de stormwinden der dwalingen (Ephes. IV 14); maar Hij deed den storm bedaren en bracht hen in de veilige haven der ware Kerk (v. 23-30). Voorwaar een wonderbaar bewijs van Gods barmhartigheid, dat de geheele Kerk niet genoeg kan prijzen (v. 31-32), te meer omdat God haar voortdurend ter zijde staat. Immers gelijk Hij de Synagoge verstiet en tot onvruchtbaarheid doemde (v. 33-34), zoo maakte Hij omgekeerd de uit het eertijds onvruchtbare heidendom vergaderde Kerk tot een bron van genade en vruchtbaarheid (v. 35-38). Wel werden haar door de vervolgingen en ketterijen vele kinderen onttrokken (v. 39), maar Hij vernederde de vervolgers en ketters en hielp daarentegen de vrome kinderen der Kerk, die zich als eene kudde vermeerderde (v. 40-41), tot vreugde der vromen, tot beschaming der boozen, en tot eene leer en eene aansporing voor al wie naar wijsheid tracht (v. 42-43).</div>
 <div id="n1602">Deze lof- en smeekpsalm werd, behoudens enkele afwijkingen zonder belang, samengesteld uit Ps. LVI v. 8-12 en Ps. LIX v. 6<hi type="italic">b</hi>-14, hetzij door David zelf, den dichter van beide Psalmen, hetzij door eenen onbekende, wellicht na de ballingschap, toen de Israëlieten bij het herbouwen van stad en tempel door de naburige volkeren gekweld werden. In dit laatste geval diende de Psalm dan tevens om het volk op te wekken tot vertrouwen en tot voortzetting van het begonnen werk. Daarom werden dan ook de klachten over de aangerichte verwoestingen, die den aanhef (v. 3-7) vormen van Ps. LIX, vervangen door de jubelende daukbetuiging, uitgedrukt in v. 8-12 van Psalm LVI. Zie aldaar noot 11 volg.</div>
 <div id="n1603"><hi type="italic">In mijne eer</hi>, d.i. in mijne ziel, van harte, en niet slechts uiterlijk.</div>
 <div id="n1604">Zie Ps. LIX noot 9 volg.</div>
 <div id="n1605">De juistheid van dit opschrift blijkt uit de overeenkomst van dezen Psalm met eene reeks van andere (XI, XVI, XXVII, XXXIV, XXXVII, XL, LI, LIV), die te recht aan David worden toegeschreven. Waarschijnlijk dagteekent de Psalm uit den tijd van David's vervolging door Saül en heeft de dichter daarin buiten zijne andere vijanden vooral den lasteraar Doëg (zie Ps. LI noot 2) op het oog, weshalve hij afwisselend het enkel- en het meervoud gebruikt; mogelijk blijft het intusschen, dat het enkelvoud in v. 2 en elders in verzamelenden zin gebezigd is en dat de Psalmist in v. 8 volg. aan verschillende vijanden verschillende straffen toewenscht. David spreekt in dezen Psalm met het volle bewustzijn, dat hij Gods gezalfde is; de vervolging, die hem treft, is dus een verzet tegen God, hetwelk reeds in de Wet met zware straffen bedreigd werd; nu bidt Hij, dat God zijnen wil vervulle en in een strafgericht tegen de schuldigen het recht der wedervergelding oefene (vgl. v. 16 volg.), en wel met alle gestrengheid, zooals aangeduid wordt door de verschillende rampen, die gewenscht of voorspeld worden. De Psalmist wordt dus hier niet door wraakzucht gedreven, maar door ijver voor Gods eer, welke vordert, dat schuld naar rechtvaardigheid geboet wordt. Zie Ps. V noot 8.</div>
 <div id="n1606"><hi type="italic">Verzwijg</hi> mijne onschuld niet, maar maak die tot <hi type="italic">mijnen lof</hi> door uwe daden bekend. Vgl. Ps. XXVII noot 1 en Ps. XXXIV noot 25. Hebr.: ‘o God (voorwerp) van mijnen lof, zwijg niet’. Door <hi type="italic">zondaar</hi> en <hi type="italic">sluwe</hi> worden zijne arglistige vijanden, wellicht bij uitstek Doëg, aangeduid.</div>
 <div id="n1607">Een <hi type="italic">looze tong</hi> is een tweesnedig zwaard; daarmede <hi type="italic">bestrijden zij mij</hi> van alle zijden en zulks <hi type="italic">om niets</hi>, d.i. zonder schuld van mijnen kant.</div>
 <div id="n1608">Hebr.: ‘voor mijne liefde (nl. jegens hen) zijn zij mij vijandig, ik echter (ben) gebed’, d.i. ik zin niet op wraak en zoek geene hulp bij de menschen, maar bij God.</div>
 <div id="n1609">De Psalmist bidt God, dat Hij om wedervergelding te oefenen een rechtszitting doe houden door zulken, die zoo tegen den vervolger gestemd zijn, gelijk deze het was tegen David. Een <hi type="italic">zondaar,</hi> die God noch menschen vreest, worde over hem als rechter aangesteld en <hi type="italic">een duivel</hi> (of: een tegenstrever) <hi type="italic">sta</hi> als aanklager <hi type="italic">aan zijne rechterhand;</hi> (v. 7) hij worde dus zeker <hi type="italic">gevonnist,</hi> en dat oordeel zij hard, omdat zelfs <hi type="italic">zijn gebed</hi> hem <hi type="italic">tot zonde</hi> gerekend wordt. De straffen, waartoe hij veroordeeld wordt, volgen in v. 8.</div>
 <div id="n1610">Een <hi type="italic">gebed</hi>, dat het uitvloeisel is van enkel vrees voor straf, zonder eenig berouw, zonder waar vertrouwen op God, of ook van huichelarij of van vermetel vertrouwen, is eene <hi type="italic">zonde</hi> tegen den Opperrechter. De Psalmist vraagt hier, dat het gebed van zijnen verstokten vijand als zoodanig moge erkend en bestraft worden. Vgl. Exod. XVII 2: Matth. XXVII 4.</div>
 <div id="n1611">Hem treffe spoedig een geweldige dood en een ander worde in zijne plaats als <hi type="italic">toeziener</hi> aangesteld. Doëg was opperherder bij koning Saül.</div>
 <div id="n1612">Hebr.: ‘en (leeftocht?) zoeken uit (of verre van) hunne puinhoopen’.</div>
 <div id="n1613">Om ze te schatten en ze met sluw overleg in zijn bezit te krijgen. <hi type="italic">Zijnen arbeid,</hi> d.i. de vrucht van al zijnen arbeid.</div>
 <div id="n1614">Hem treffe de straf, waarmede Gij de overtreders uwer Wet bedreigt. Vgl. Ex. XX 5; Deut. XXVIII 31.</div>
 <div id="n1615">Opdat uit hen geen boosaardig geslacht voortspruite, dat de misdaden zijner voorouders zou voortzetten.</div>
 <div id="n1616">Bij het straffen van de boosheid der vijanden herinnere God zich de <hi type="italic">boosheid</hi> hunner ouders en voorouders, wier zonden zij voortzetten, zoodat de maat der gruwelen wordt opgehoopt en zij daarom des te meer strafwaardig zijn.</div>
 <div id="n1617">God herinnere zich steeds de zonden der ouders, en de <hi type="italic">geheugenis</hi> van dezen <hi type="italic">verdwijne van de aarde</hi> te gelijk met hun kroost, dat ten gronde gaat. Vgl. v. 13. Thans toont de Psalmist v. 16-20 aan, dat de ellendeling al die straffen ruim verdiend heeft naar het recht der wedervergelding.</div>
 <div id="n1618">Zonder deernis met eenen ongelukkige wilde hij nog grooter rampen over hem doen neerkomen.</div>
 <div id="n1619">Hij wordt gestraft waardoor hij gezondigd heeft: de <hi type="italic">vervloeking,</hi> die hij anderen toewenschte, valt op hem terug; hij haatte het anderen te zegenen en gezegend te zien, daarom zal hij van <hi type="italic">zegening</hi> verstoken blijven. Naar den grondtekst is dat alles reeds in hem vervuld.</div>
 <div id="n1620">Hij is uiterlijk en innerlijk als een levende vloek geworden; de <hi type="italic">vervloeking</hi> is hem zoo eigen en gewoon als het dragen van <hi type="italic">een gewaad;</hi> hij is er vol van, als hadde hij ze gelijk <hi type="italic">water</hi> gedronken; hij is er geheel van doortrokken, evenals het vleesch en de <hi type="italic">beenderen</hi> doortrokken worden van <hi type="italic">olie;</hi> maar daarom (v. 19) worde hij dan ook niet meer bevrijd van den vloek, die hem <hi type="italic">bedekt</hi> en <hi type="italic">omstrengelt.</hi> Over het drinken van vloekwater zie Num. V 11-31.</div>
 <div id="n1621">Dat alles zal een uitvloeisel zijn der rechtvaardigheid Gods, bij wien de <hi type="italic">vergelding</hi> en de wraak is. Zoo zoekt de zanger ook (v. 21) de beweegredenen voor Gods hulp in God zelven, in zijne bovenmatige <hi type="italic">barmhartigheid</hi> jegens (v. 22) de onderdrukte vromen.</div>
 <div id="n1622">Als eene <hi type="italic">schaduw</hi> tegen den avond langer wordt, verdwijnt zij weldra; zoo is het ook met mij gesteld; gelijk de <hi type="italic">sprinkhanen</hi> door den wind worden weggevoerd, zoo heb ook ik nergens rust noch duur en word ook ik gebannen.</div>
 <div id="n1623">Dit laatste is zeer duister. Meestal legt men het uit: ik zie er afgemergeld uit, daar ik mij in dezen tijd van droefenis niet met <hi type="italic">olie</hi> zalf; of (meer naar den grondtekst): doordien de <hi type="italic">olie,</hi> d.i. de vet- of gezetheid, bij mij verloren gaat.</div>
 <div id="n1624">Ten teeken van spot.</div>
 <div id="n1625">Dat uwe almacht en barmhartigheid het was, die mij hielp; of wel: dat Gij het waart, die mij in uwe wijsheid geslagen hebt. <hi type="italic">Beseffen</hi> zij dat, dan houdt hunne spotternij vanzelf op.</div>
 <div id="n1626">Hun vloek zij U een beweegreden om mij te <hi type="italic">zegenen,</hi> hen te beschamen en zoodoende mij, uwen trouwen dienaar, met vreugde te vervullen.</div>
 <div id="n1627">Naar de Septuagint; als in een tweemaal om het lijf geslagen mantel.</div>
 <div id="n1628">Omdat Hij mij, <hi type="italic">arme</hi>, ter hulp kwam. Vgl. Ps. VII noot 3 en 17. <br/>- Dat deze Psalm profetisch is en op Christus betrekking heeft, blijkt uit de rede van den H. Petrus Act. I 16 en 20 en is dan ook het gevoelen der HH. Vaders en katholieke schriftverklaarders; de ouderen houden den Psalm in zijne letterlijke beteekenis voor een gebed van den vervolgden èn lijdenden Zaligmaker; de nieuweren daarentegen zien daarin een gebed van David, doch zoo, dat deze daarbij het profetisch beeld is van den Heiland, Doëg dat van den verrader Judas, en de overige vijanden dat der farizeërs en andere haters van Christus. Deze smeekt in den Psalm (v. 2) zijnen Vader, dat Hij tot zijnen lof zijne onschuld, zijne werken en zijn lijden moge bekend maken; die hulp heeft Hij noodig, want (v. 2-3) zijne vijanden, de sluwe farizeërs, haten en lasteren Hem zonder eenige schuld van zijnen kant (vgl. Luc. XXIII 4; Joan. VIII 46); zij vergelden (v. 4-5) liefde met haat, goed met kwaad (Joan. X 32), terwijl Hij voor zijne vijanden bidt (Luc. XXIII 34). Maar hunne straf, vooral die van den verrader Judas, zal niet uitblijven (v. 6): de heidensche Romeinen worden hunne beheerschers en de duivel stort Judas in het verderf (vgl. Joan. XIII 27). Zijn vonnis (v. 7) en dat van zijn volk is spoedig geveld; in hunne hardnekkigheid richten zij tot God gebeden, die Hem beleedigen; weldra komt Judas (v. 8) ellendig om en een ander ontvangt zijn apostelambt (vgl. Act. I 20). Een dergelijk lot treft de gansche natie (v. 9): God verstoot de Synagoge, die tot weduwe, de Israëlieten, die tot weezen (v. 10-13), uit het land verdreven, meedoogenloos door de Romeinen uitgeplunderd en in grooten getale omgebracht worden. Ziedaar de straf (v. 14-15) voor de zonden hunner voorouders (vgl. Matth. XXIII 34-36), maar ook (v. 16-17) voor de wreedheid, waarmede zij het bloed eischten van den om hunnentwege arm geworden en lijdenden Heiland (vgl. II Cor. VIII 9). De vloek, dien zij verlangden (v. 18-19), komt dan ook over hen: ziedaar (v. 20) het loon voor hunnen laster en hunnen moordlust. - Intusschen moge Gods hulp (v 21) den Heiland bijstaan (v. 22-25) in de ontblooting, droefheid en uitputting, waarmede Hij aan het kruis hangt ten spot (v. 25) voor zijne vijanden (vgl. Matth. XXVII 36). Hij redde Hem van den dood (v. 26) door de verrijzenis, een klaarblijkelijk wonder (v. 27) van Gods almacht, tot beschaming (v. 28-29) zijner vijanden, tot vreugde en verheerlijking van den tot een dienstknecht geworden Godmensch, die (v. 30-31) in zijne algemeene Kerk zijnen Vader zal loven, omdat deze Hem als mensch het eeuwige leven geschonken heeft.</div>
 <div id="n1629">Dat deze Psalm inderdaad van David is en over den Messias handelt, blijkt uit het uitdrukkelijk getuigenis van Christus (Matth. XXII 43-45) en den H. Petrus (Act. II 34) en uit de stilzwijgende erkenning der Joden, ten aanhooren van welke Christus en de Apostelen zich op dezen Psalm beriepen (vgl. Matth. XXII 41-46; Marc. XII 35-37; Luc. XX 41-46; Act. II 34-35). De redeneering van Christus en de Apostelen toont tevens aan, dat de Psalm in den letterlijken zin van Christus handelt. Dit blijkt ook uit den inhoud: hoe zou immers David van eenen mensch hebben kunnen spreken als van zijnen <hi type="italic">Heer</hi>, die deelneemt aan de goddelijke macht, de overwinning over al zijne vijanden behaalt en met een eeuwigdurend priesterschap bekleed is? Uit de hem gedane voorspellingen wist David, dat zijn nakroost eeuwig zou heerschen (vgl. II Reg. VII 13). Toen hem nu de inhoud van dezen Psalm geopenbaard werd (vgl. Matth. XXII 43), bleek hem, dat die voorspelling zou vervuld worden in zijnen nazaat, den Godmensch, die op den dag zijner hemelvaart ook als mensch de opperheerschappij in den hemel zou verwerven en ze van daar uit met den Vader en den H. Geest over de wereld oefenen. Deze openbaring stelt de Psalmist voor, als ware hij oog- en oorgetuige geweest van hetgeen er in den hemel voorviel bij de hemelvaart van Christus. Het eerste gedeelte van den Psalm (v. 1-4) is dramatisch gehouden: de Vader stelt den Zoon in het bezit der heerschappij; Hij zegt, hoe deze die zal oefenen en waarom zij Hem toekomt. In het tweede gedeelte (v. 5-6) geeft de Psalmist een profetisch verhaal van de oefening dier heerschappij; ten slotte (v. 7) voegt hij er dan de reden bij, waarom de Godmensch zoo verheerlijkt wordt.</div>
 <div id="n1630"><hi type="italic">De Heer</hi>, nl. de Vader, <hi type="italic">sprak,</hi> d.i. zal bij de hemelvaart spreken, <hi type="italic">tot mijnen Heer,</hi> nl. tot het menschgeworden Woord, den Heer van David: <hi type="italic">zit</hi> op den troon <hi type="italic">aan mijne rechterhand;</hi> m.a.w. neem voortaan, ook in uwe menschelijke natuur, deel aan mijne goddelijke heerschappij, die Gij als het goddelijk Woord reeds van eeuwigheid bezit met den Vader en den H. Geest. Dat het zitten aan <hi type="italic">de rechterhand</hi> hier niet enkel het innemen eener eereplaats, maar daarenboven het deelnemen aan de opperheerschappij beteekent, blijkt uit Matth. XXVI 64; XXVIII 18; Marc. XVI 19; I Cor. XV 25; Philipp. II 11; Hebr. I 3.</div>
 <div id="n1631"><hi type="italic">Totdat,</hi> vgl. Gen. VIII 7; Matth. I 25, duidt hier niet iets tijdelijks of voorbijgaands aan, alsof de macht van den Godmensch eens zou ophouden; immers naar den Apostel (Hebr. X 12) ‘zit Hij voor eeuwig aan Gods rechterhand’. Maar in zoover het heerschen van den Godmensch verbonden is met strijden en overwinnen, zoolang er een strijdende Kerk bestaat, zal, blijkens I Cor. XV 25, die macht van den Godmensch duren, <hi type="italic">totdat</hi> al het kwaad overwonnen is, dus tot aan het laatste oordeel; daarna zal Hij (I Cor. XV 24) ‘het Rijk overgeven aan God en den Vader’. De zin is dus: neem reeds thans als overwinnaar plaats aan mijne rechterhand, ook voordat uwe overwinning op uwe vijanden in den loop der tijden hare voltooiing vindt; die overwinning zal Ik U doen behalen, door al uwe vijanden, inzonderheid den duivel, de zonde en den dood <hi type="italic">tot een schabel voor uwe voeten</hi> te maken, d.i. volkomen aan U te onderwerpen. Vgl. Jos. X 24.</div>
 <div id="n1632">God de Vader (of de Psalmist als profeet) richt hier het woord tot den Heiland, die den troon heeft bestegen. De gebiedende wijs <hi type="italic">heersch</hi> wordt door den Psalmist gebezigd om met kracht uit te drukken, dat de voorspelling zeker vervuld zal worden. Door <hi type="italic">Sion</hi> kan naar de letter de stad Jerusalem bedoeld worden; de zin is dan: God zal de met uwe goddelijke kracht uitgeruste Apostelen uit Jerusalem zenden (vgl. Marc. XVI 15; Act. I 8, 9) om uw Rijk over de aarde uit te breiden. Niets belet echter hier in <hi type="italic">Sion</hi> een beeldspraak te zien ter aanduiding van den hemel; de zin is dan: de <hi type="italic">Heer</hi>, uw Vader, zal <hi type="italic">den schepter,</hi> d.i. de heerschappij <hi type="italic">uwer kracht,</hi> m.a.w. uwe krachtige heerschappij, <hi type="italic">uit</hi> het hemelsche <hi type="italic">Sion,</hi> waar Gij naast Hem zetelt, op de aarde <hi type="italic">zenden,</hi> d.i. aldaar hare macht doen oefenen en U daar doen heerschen <hi type="italic">te midden uwer vijanden.</hi> Dit werd vervuld, toen na de hemelvaart des Heilands, de H. Geest, de van den Vader en den Zoon voortkomende <hi type="italic">kracht</hi> des Allerhoogsten (Luc. I 35), door den Vader op de aarde gezonden werd om in de Kerk van Christus te heerschen, d.i. ze te bestieren, uit te breiden en te heiligen en zoodoende ook Christus zegevierend te doen regeeren te midden zijner vijanden.</div>
 <div id="n1633">Gij oefent de <hi type="italic">heerschappij</hi> over de Kerk en hare vijanden, wanneer en zoolang uwe <hi type="italic">kracht</hi> hare werking in de Kerk zal doen gevoelen, d.i. op elken dag in den loop der eeuwen en bij uitstek <hi type="italic">ten dage</hi> des oordeels. Die heerschappij zult Gij oefenen <hi type="italic">in de glansen der heiligen</hi>, d.i. (vooral ten dage des oordeels) omringd door eenen schitterenden stoet van (‘uwe’ Septuag.) heiligen. Vgl. Matth. XXV 31; Jud. 14. De zin kan echter ook zijn: Gij oefent die, terwijl Gij schittert in de glansen van het heiligdom of in den glans der U toegewijde priesters, dienaren van het heiligdom, m.a.w. in priesterlijken, heiligen luister, als opperpriester (vgl. v. 4). Als zoodanig immers heerscht de Verlosser in en door zijne Kerk; als zoodanig verschaft Hij haar de genade en de kracht des H. Geestes, door welke Hem de geloovigen onderworpen worden en Hij zijne Kerk doet zegepralen over hare vijanden.</div>
 <div id="n1634">De heerschappij zal bij den Verlosser wezen, omdat Hij God is; immers als het eeuwig Woord werd Hij <hi type="italic">vóór de morgenster</hi>, d.i. vóór de schepping van het eerste licht, vóór alle eeuwen, <hi type="italic">uit den schoot,</hi> d.i. uit de eigen goddelijke zelfstandigheid zijns Vaders, <hi type="italic">verwekt.</hi> - In den grondtekst, dien sommigen intusschen hier voor opzettelijk veranderd houden, luidt v. 3: ‘Uw (krijgs)volk zal geheel bereidvaardigheid zijn op den dag van uw leger(tocht), in heiligen luister (volgens anderen: “op het heilig gebergte”, d.i. Sion). Uit den schoot des dageraads dauwt U uwe jongelingschap neder’. De zin is waarschijnlijk: Uw geestelijke krijgstocht, die van Sion uitgaat (v. 2), zal een luisterrijke zegetocht zijn; krijgslieden (in geestelijken zin) zullen U vrijwillig toevloeien, talrijk en heerlijk als de dauwdruppelen, die de dageraad aan het licht brengt.</div>
 <div id="n1635">Thans geeft de Psalmist de reden op, waarom de Heiland <hi type="italic">in de glansen der heiligen</hi> (v. 3), als opperpriester (zie noot 5), de koninklijke heerschappij oefent (of, naar den grondtekst, waarom zijne krijgslieden in heilig, priesterlijk gewaad optreden): <hi type="italic">Gezworen,</hi> d.i. onherroepelijk <hi type="italic">heeft de Heer,</hi> d.i. de Vader, vastgesteld, dat Gij, Messias, het priesterlijk ambt zult bekleeden; <hi type="italic">en het zal Hem niet berouwen,</hi> d.i. en Hij zal het hiet herroepen, daar Gij dat ambt met oneindige volmaaktheid zult vervullen. De Godmensch was priester sedert zijne menschwording (vgl. Hebr. X 5); op datoogenblik oefende Hij voor het eerst zijn middelaarschap uit tusschen God en de menschen. Dat priesterschap is het zijne <hi type="italic">in eeuwigheid</hi>, omdat Hij (Hebr. VII 24) ‘in eeuwigheid blijft’, zonder zijne waardigheid neer te leggen of eenen opvolger te hebben; omdat Hij in den hemel voortdurend voor ons het offer van zijnen dood aan zijnen Vader aanbiedt en ‘altijd leeft om voor ons te bidden’ (Hebr, VII 25); omdat een eeuwigdurend heil het uitwerksel van zijn offer is (Hebr. V 9) en omdat Hij op de aarde tot aan het einde der tijden door zijne plaatsvervangers het offer van zijn vleesch en bloed blijft opdragen. - <hi type="italic">Naar de wijze,</hi> d.i. naar de gelijkenis (aldus Hebr. VII 15), <hi type="italic">van Melchisedech,</hi> een profetisch beeld van Jesus Christus door zijnen naam (Melchisedech = koning der rechtvaardigheid), door zijne waardigheid van priester en koning, door den zetel zijner regeering, Salem, d.i. vrede (dus: koning van de stad des vredes, het beeld van het hemelsch Jerusalem); dan ook omdat hij ‘zonder vader, zonder moeder, zonder geslachtslijst’ (Hebr. VII 3) door Moses vermeld wordt - een beeld van den Verlosser, die geenen mensch tot vader, vóór zijne menschwording ook geene moeder, en als God geen geslachtslijst had -; verder omdat hij niet, naar de wijze van Aäron, zonen en opvolgers in zijn priesterschap had, maar geheel alleen als priester van den Allerhoogste vermeld wordt, evenals Christus alleen zijn goddelijk opperpriesterschap blijft uitoefenen. Daarenboven was Melchisedech niet, zooals Aäron, priester voor slechts één bepaald volk, maar zegende hij ook Abraham, - als profetisch beeld van Christus, den priester van alle volken, door wien heidenen en Israëlieten zouden gezegend worden; - eindelijk was hij niet, gelijk Aäron, aan eenen bepaalden tabernakel gebonden, maar offerde hij zonder tempel brood en wijn op, gelijk de Heiland brood en wijn gebruikte om die in zijn vleesch en bloed te veranderen bij het laatste avondmaal, en gelijk Hij zulks over de gansche wereld blijft doen bij het opdragen van het onbloedig offer der Nieuwe Wet.</div>
 <div id="n1636">Door <hi type="italic">Heer</hi> kan hier de Vader bedoeld worden, die den Zoon ter zijde staat (vgl. v. 1<hi type="italic">b</hi>); waarschijnlijker echter wordt in v. 5 evenals in v. 6-7 de Zoon bedoeld, die aan de rechterhand des Vaders zit (vgl. v. 1<hi type="italic">a</hi>) en <hi type="italic">ten dage zijner gramschap,</hi> d.i. als Hij zijne straffende macht wil gebruiken, <hi type="italic">koningen</hi>, d.i. al zijne vijanden, ook de machtigste, vernietigt. Naar gewoonte stelt de Psalmist hier de geestelijke overwinningen van Christus voor onder het beeld der zegepraal van eenen oorlogvoerenden koning.</div>
 <div id="n1637">Hij zal in een strafgericht als rechter optreden <hi type="italic">onder de volkeren,</hi> de goeden van de kwaden scheiden, de <hi type="italic">verdelgingen,</hi> d.i. den ondergang, van dezen volledig maken en in het <hi type="italic">van velen</hi> bewoonde <hi type="italic">land</hi> (of op de dicht bevolkte aarde) <hi type="italic">hoofden verpletten,</hi> d.i. de trotschen en weerspannigen vernederen en vernietigen. Voor <hi type="italic">Hij zal de verdelgingen voltooien</hi> heeft de grondtekst: ‘Hij vult met lijken’ of: ‘vol wordt het van lijken’, d.i. zijn vijanden zal Hij in groote menigte tot val brengen.</div>
 <div id="n1638">Hij zal zich op zijnen krijgstocht door niets laten ophouden, maar zich alle ontberingen getroosten en zich slechts door een teug water <hi type="italic">uit eene beek</hi> verkwikken; dat zal Hem genoeg zijn om wederom <hi type="italic">het hoofd te verheffen</hi> en zijne overwinningen voort te zetten. - Volgens verscheidene HH. Vaders is de zin deze: Hij zal zich als mensch vernederen en op zijnen levensweg drinken uit eenen stortvloed van jammeren; maar juist <hi type="italic">daarom</hi> zal Hij zich in eere ter rechterhand zijns Vaders <hi type="italic">verheffen.</hi> Vgl. Philipp. II 8, 9. Volgens anderen: Hij zal den strijd ten einde brengen; immers als een andere Samson (vgl. Jud. XV 18, 19) zal Hij in zijne geestelijke ledematen op zijnen krijgstocht door eenen stroom van genaden verkwikt worden en alzoo ten slotte als overwinnaar van al wat Hem en den zijnen vijandig was, <hi type="italic">het hoofd verheffen.</hi></div>
 <div id="n1639">Wat tot dezen alphabetischen Psalm (zie de Inleiding bl. 16) de naaste aanleiding gaf is onbekend; het schijnt (vgl. v. 1), dat hij door den zanger bestemd werd ten gebruike bij de openbare liturgie. Eenige overeenkomst met het begin van Ps. XVIII valt niet te miskennen.</div>
 <div id="n1640">In de bijzondere <hi type="italic">bijeenkomst der vromen en in de</hi> openbare <hi type="italic">vergadering</hi> der gemeente.</div>
 <div id="n1641">Reden, waarom hij God wil loven. God is <hi type="italic">groot</hi> in al zijne werken, maar Hij was het vooral in de leiding van Israël bij en na den uittocht uit Egypte (v. 4 volg.). Het slot van dit vers is duister, zoowel in den grondtekst als in de Vulgaat en de Septuagint. Naar de Vulgaat is de zin wellicht: zij zijn zoo groot, omdat zij zoo uitstekend geschikt zijn ter bereiking van <hi type="italic">al</hi> hetgeen Hij zich <hi type="italic">naar zijn welbehagen</hi> heeft voorgesteld. Naar den grondtekst misschien: ‘zij zijn uitgelezen voor allen, die ze begeeren’.</div>
 <div id="n1642">Vooral die doelmatigheid is een reden, waarom zijn <hi type="italic">doen</hi> zoo heerlijk en prijzenswaardig is, temeer, omdat zijne daden ten bate van Israël een uitvloeisel en een bewijs waren der eeuwige <hi type="italic">rechtvaardigheid,</hi> waarmede Hij de vervolgers van Israël en alle goddeloozen strafte en de vromen hielp en zegende. Dat die rechtvaardigheid eeuwig <hi type="italic">duurt,</hi> bewijzen die daden zelf (vgl. v. 4).</div>
 <div id="n1643">Door de grootheid zijner wonderen, door de goede gevolgen daarvan bij de latere geslachten en het instellen van herinneringsdagen en feesten, heeft Hij de <hi type="italic">gedachtenis</hi> van die wonderen doen bewaard blijven, ten voortdurenden bewijze, dat Hij <hi type="italic">barmhartig</hi> is. Zulke gedenkwaardigheden zijn o.a. v. 5 het manna en v. 6-7 de wonderbare inbezitneming van het Beloofde Land.</div>
 <div id="n1644"><hi type="italic">Spijs,</hi> d.i. het manna in de woestijn, hetwelk de Israëlieten voor ondergang behoedde en ten bewijze strekte, dat God <hi type="italic">aan zijn verbond</hi> met Abraham <hi type="italic">gedachtig</hi> was en blijven zou.</div>
 <div id="n1645">Hoe machtig Hij is, openbaarde God door de wonderbare <hi type="italic">werken,</hi> die Hij verrichtte om (v. 7) den Israëlieten het land <hi type="italic">te geven</hi>, dat tot dusverre <hi type="italic">het erfdeel der</hi> heidensche <hi type="italic">volken</hi> van Chanaän was geweest.</div>
 <div id="n1646">Daarin, zooals in al zijne <hi type="italic">werken,</hi> handelde God in <hi type="italic">waarheid,</hi> d.i. trouw aan zijn gegeven beloften, maar ook naar <hi type="italic">recht,</hi> omdat Hij zich tot het vervullen dier beloften verplicht had en omdat het onrechtmatig ware geweest, indien het heilige, tot heiligheid bestemde land in de macht van een ontuchtig volk gebleven ware. - Anderen brengen dit in verband met hetgeen volgt; de <hi type="italic">werken</hi> van Gods <hi type="italic">handen</hi> zijn dan de door Gods vinger (vgl. Ex. XXXI 18) beschreven tafelen der Wet; deze behelsden <hi type="italic">waarheid</hi>, nl. datgene wat de mensch dient te weten omtrent God, en <hi type="italic">recht,</hi> d.i. datgene wat hij te verrichten heeft aangaande God en den evenmensch.</div>
 <div id="n1647">God openbaarde zijne grootheid niet alleen door zijne daden, maar ook door zijne <hi type="italic">geboden,</hi> d.i. door de voorschriften en beloften zijner Wet; deze zijn <hi type="italic">vertrouwd</hi>, d.i. zij getuigen onfeilbaar wat God voorschrijft (vgl. Ps. XVIII noot 10). Zij zijn <hi type="italic">voor eeuwig bevestigd,</hi> d.i. onveranderlijk gelijk God zelf, en eene uitdrukking van zijne <hi type="italic">waarheid</hi> en gerechtigheid.</div>
 <div id="n1648">De Psalmist vat alles nog eens samen: Gods wonderdaden ter <hi type="italic">verlossing</hi> van <hi type="italic">zijn volk</hi> en de <hi type="italic">verordening</hi> van zijne Wet en zijn <hi type="italic">Verbond</hi> bewijzen, hoe <hi type="italic">heilig</hi> en <hi type="italic">ontzaglijk zijn naam</hi>, d.i. zijn goddelijk wezen, maar ook (v. 10) hoezeer Hij te vreezen is.</div>
 <div id="n1649">Wie door de, <hi type="italic">vreeze des Heeren</hi> aangespoord worden om het kwaad te vluchten en Gods wet te onderhouden, die beginnen wijs te zijn, en wie die vreeze door daden <hi type="italic">betoonen,</hi> hebben <hi type="italic">goed doorzicht</hi>, d.i. zijn ware wijzen.</div>
 <div id="n1650"><hi type="italic">Zijn,</hi> d.i. Gods, <hi type="italic">lof</hi>, waarvan de geheele Psalm gewaagt. <br/>- De HH. Vaders, o.a. Augustinus, Chrysostomus en Hiëronymus, zien in dezen Psalm eene dankbetuiging der Kerk van Christus voor de wonderbare weldaden en instellingen haar zoo milddadig geschonken. Hem komt in zijne Kerk lof toe (v. 1-3) wegens de wonderen der genade, die Hij in zijn welbehagen voor haar gewrocht heeft. Tot gedachtenis daarvan en als onderpand zijner beloften (v. 4-5<hi type="italic">a</hi>) schonk Hij aan die Hem vreezen het hemelsch manna van zijn H. Sacrament; Hij sloot met hen (v. 5<hi type="italic">b</hi>) een nieuw Verbond en door zijne wonderbare hulp (v. 6-7<hi type="italic">a</hi>) breidde Hij zijne Kerk uit onder de heidenen; dezen bracht Hij (v. 7<hi type="italic">b</hi>-8) tot de kennis der waarheid en rechtvaardigheid, die de onwrikbare grondslag zijn van zijne nieuwe Wet. Zoo verschafte Hij (v. 9) verlossing aan zijn volk, met hetwelk Hij een eeuwig verbond sloot. Om zijne heiligheid en rechtvaardigheid (v. 9<hi type="italic">b</hi>-10) behooren dan ook allen Hem te vreezen en komt Hem eeuwige lof toe.</div>
 <div id="n1651">De grondtekst en de Septuagint naar den codex Vaticanus hebben alleen ‘alleluia’. Het overige van het opschrift, indien het echt is, duidt aan, dat de Psalm een dichterlijk voortbrengsel van dien tijd is, of wel dat hij vooral ten tijde van die profeten, na de ballingschap, misschien op hunne aanbeveling, gezongen werd, waarschijnlijk om den geest der Wet in het volk te doen herleven. Deze Psalm staat in verband met den voorafgaanden; beide zijn alphabetisch; Psalm CX bezingt den lof van God, die trouw het verbond nakomt; Psalm CXI prijst dengene, die, naar Psalm CX 10, God vreest.</div>
 <div id="n1652">De vreeze Gods wordt gekenschetst door <hi type="italic">lust in zijne geboden</hi> en vooral door liefde tot den evenmensch. Vgl. v. 5.</div>
 <div id="n1653">Het loon dier vrees is Gods zegen; deze is hier, evenals elders in het Oude Testament, uitgedrukt in den vorm eener belofte van een <hi type="italic">machtig kroost,</hi> van <hi type="italic">luister</hi> of eer en <hi type="italic">rijkdom</hi> (v. 3); die gunst van God, het loon der <hi type="italic">gerechtigheid</hi> (of de gerechtigheid zelve), plant zich bij het nakroost voort tot in de verste geslachten, ja tot in eeuwigheid.</div>
 <div id="n1654">Overvalt den <hi type="italic">rechtschapene duisternis</hi>, d.i. tegenspoed, dan <hi type="italic">rijst</hi> de <hi type="italic">barmhartige, mededoogende</hi> en <hi type="italic">rechtvaardige</hi> God zelf voor hem als een <hi type="italic">licht</hi> op; m.a.w. zelfs bij tegenspoed en rampen vindt hij uitkomst bij God.</div>
 <div id="n1655"><hi type="italic">Zalig</hi> voor zich en anderen wie uit barmhartigheid <hi type="italic">te leen</hi> geeft waar het noodig is, m.a.w. wie uit naastenliefde werken van barmhartigheid verricht. - Het slot van dit vers is niet zeer duidelijk; de zin is misschien: hij overlegt <hi type="italic">zijne woorden</hi>, d.i. zijne zaken of daden (vgl. Ps. XXI noot 6), <hi type="italic">met oordeel</hi> en bezonnenheid. Volgens anderen: zoo iemand brengt reeds door zijne weldaden zijne pleitrede (zijne rechtszaak) in orde; moet hij (vgl. Ps. XXVI 5) voor het gerecht verschijnen, dan zullen zij zijne gerechtigheid doen kennen bij God en de menschen.</div>
 <div id="n1656">Zijn geluk is bestendig (vgl. Ps. XIV noot 7). Waarin dit geluk bestaat wordt uiteengezet in v. 7 volg.</div>
 <div id="n1657">Zijne gedachtenis zal in gezegend aandenken blijven, terwijl die der zondaars te niet gaat (vgl. Ps. IX 7); loopt hij gevaar een <hi type="italic">kwade tijding</hi> te moeten ontvangen, toch zal hij niet vreezen (volgens anderen: voor kwade geruchten omtrent zijne eer of voor een nadeelig vonnis vreest hij niet), omdat hij steeds <hi type="italic">op den Heer</hi> vertrouwt.</div>
 <div id="n1658">Dat vertrouwen op God <hi type="italic">versterkt zijn hart</hi> en daarom zal hij <hi type="italic">niet wankelen</hi>, d.i. den moed niet laten zinken, of: daarom zal zijn geluk bestendig zijn, en zoo mag hij, door God geholpen, ten slotte met rechtmatige voldoening nederzien <hi type="italic">op zijne</hi> overwonnen <hi type="italic">vijanden.</hi></div>
 <div id="n1659"><hi type="italic">Hij strooit</hi> met kwistige hand aalmoezen en andere weldaden <hi type="italic">uit;</hi> daarom zal zijn loon overvloedig zijn (vgl. II Cor. IX 9); Gods gunst, het loon zijner <hi type="italic">gerechtigheid</hi> (zie noot 3), blijft hem verzekerd, en <hi type="italic">zijn hoorn</hi>, d.i. zijne macht, zijn heil, <hi type="italic">zal zich verheffen</hi>, d.i. toenemen en hem steeds meer <hi type="italic">in eere</hi> brengen.</div>
 <div id="n1660"><hi type="italic">Kwijnen</hi>, d.i. verteren van spijt en nijd, <hi type="italic">zal de zondaar</hi>, d.i. de boosaardige vijand van den milddadigen vrome, omdat zijne <hi type="italic">begeerte vergaat,</hi> d i. niet vervuld wordt, daar hij niets te zijnen bate, niets ten nadeele van den vrome zal verkrijgen. <br/>- Niet weinige schriftverklaarders wijzen op de geestelijke zegeningen, die den godvreezenden, liefdadigen Christen hier toegezegd worden; het zaad (v. 2) zijner goede werken zal krachtig opschieten en onder Gods zegen (v. 3) een rijken oogst van eeuwige rechtvaardigheid opleveren. Christus immers (v. 4) is hem een licht (vgl. Is. IX 2); handelt en spreekt hij (v. 5) naar diens goddelijk voorbeeld met barmhartigheid en wijsheid, dan zal hij (v. 6-9) gelukkig zijn voor tijd en eeuwigheid, ten spijt (v. 10) zijner teleurgestelde vijanden. (Aldus ongeveer Dionysius Carthusianus.) Bij uitstek vindt dat alles zijne toepassing in Christus, die (v. 1) den wil zijns Vaders liefhad en vervulde, en daarom (v. 2-9) in de Christenen een gezegend nakroost verkreeg, aan hetwelk Hij schatten van genaden achterliet en over hetwelk Hij immer en eeuwig in eere regeert, ten spijt (v. 10) van den duivel (aldus de H. Athanasius), de weerspannige Joden (aldus de H. Chrysostomus) en andere vijanden der Kerk.</div>
 <div id="n1661">De Psalmen CXII-CXVII vormen het zoogenaamde ‘Egyptische Hallel’, dat door de Christenen ook wel ‘het groote Hallel’ genoemd wordt en door de Israëlieten op de hooge feesten en nieuwemaandagen bij de openbare liturgie gezongen werd. Na de ballingschap werd het gebruikelijk, bij het eten van het paaschlam viermaal een gevulden beker te laten rondgaan. Vóór het ledigen van den tweeden feestbeker bad of zong men Psalm CXII en CXIII 1-8; onmiddellijk na het inschenken van den vierden beker het vervolg tot en met Psalm CXVII. Door ‘groot Hallel’ wordt bij de Joden veelal Psalm CXXXV aangeduid.</div>
 <div id="n1662">Hebr.: <hi type="italic">dienaren</hi> des Heeren.</div>
 <div id="n1663">Gods <hi type="italic">naam</hi> beteekent zijn wezen en zijne goddelijke eigenschappen, in zoover Hij die openbaart; daar die openbaring Hem overal en altijd als oneindig <hi type="italic">prijzenswaardig</hi> (v. 3) doet kennen, dient <hi type="italic">de naam des Heeren</hi> ook eeuwig en overal (v. 2) <hi type="italic">gezegend,</hi> d.i. verheerlijkt, te worden.</div>
 <div id="n1664">Blijkens v. 6 worden door <hi type="italic">hemelen</hi> hier ook de hemelbewoners bedoeld. Mogelijk had de Heer nog onlangs ten bate van Israël <hi type="italic">de volken</hi> getuchtigd en mocht dus de Psalmist met het oog op hunne afgoden wel met alle recht vragen, wie onder hen aan den God van Israël gelijk was.</div>
 <div id="n1665">De mensch, die hoog boven anderen verheven is, veracht of vergeet gemakkelijk wat beneden hem staat; daarom dan ook is God des te meer te verheerlijken, daar Hij wel <hi type="italic">in den hooge woont,</hi> maar toch weldadig nederziet (v. 6) op alles, wat bij Hem vergeleken <hi type="italic">gering</hi> is, waar het zich dan ook bevinde.</div>
 <div id="n1666">Thans (v. 7-9) toont de Psalmist in het bijzonder aan, hoe God uit den hemel <hi type="italic">nederziet op het geringe op de aarde</hi> (v. 6). Hij verheft <hi type="italic">uit het stof</hi> en <hi type="italic">den drek,</hi> d.i. uit de armoede en ellende, den <hi type="italic">behoeftige</hi> en <hi type="italic">arme,</hi> d.i. de geringen en onderdrukten, en maakt hen gelijk aan de edelsten van zijn volk. Zoo handelde Hij o.a. met Joseph, Moses en David, maar ook met het geheele Israëlietische volk, dat Hij tot het zijne verkoos en uit de Egyptische slavernij redde om het eene bevoorrechte plaats te doen innemen onder de volkeren.</div>
 <div id="n1667">Kinderloosheid was voor de Israëlietische vrouwen een smaad en droefenis en gaf somtijds zelfs aanleiding om haar te verstooten. Schonk God haar dus kinderen, vooral <hi type="italic">zonen,</hi> dan strekte haar dat tot vreugde en eer en tot blijvende vestiging in de <hi type="italic">woning</hi> van haren echtgenoot. Zoo handelde God o.a. met Sara, Rachel en Anna, welker woorden hier in v. 7 herhaald worden (vgl. I Reg. II 8). Zoo huisvestte Hij ook het in Egypte tot onvruchtbaarheid gedoemde Israëlietische volk in Chanaän als eene <hi type="italic">blijde moeder</hi> van tallooze <hi type="italic">zonen.</hi><br/>- De H. Hiëronymus en anderen zien in dezen Psalm eene opwekking, door de H. Kerk tot hare kinderen gericht, om hunnen dank aan God te betuigen voor hare stichting en voor de roeping der heidenen; daarom voorzeker dient God (v. 1-3) altijd en overal verheerlijkt te worden, gelijk zulks inderdaad alom geschiedt. Immers het eeuwige, almachtige Woord Gods, dat (v. 4-5) in den hooge woont, zag neder (v. 6) op het geringe menschdom en kwam het (v. 7-8) oprichten uit het slijk der zonden om het gelijk te maken aan de vorsten des hemels; daarenboven maakte de Godmensch het tot dusverre onvruchtbare heidendom (v. 9) tot een vruchtbare en blijde moeder van ontelbare zonen. Vgl. Is. LIV 1 en Gal. IV 27.</div>
 <div id="n1668">Naar den grondtekst behoort dit bij het slot van Ps. CXII. Wanneer en door wien de bij uitstek levendige Psalm CXIII gedicht werd, is onbekend. In de Vulgaat zijn de verzen daarvan genummerd gelijk in den Masorethischen tekst, in welken v. 1-8 als Psalm 114 van het overige, dat daarin Psalm 115 vormt, gescheiden zijn. In de Septuagint, de Arabische, Syrische en Ethiopische vertaling en in een aantal Hebreeuwsche handschriften maakt het geheel, evenals in de Vulgaat, maar éénen Psalm uit. Niet weinigen meenen, dat de twee deelen oorspronkelijk gescheiden waren, en noemen het eerste gedeelte wegens zijnen inhoud eenen Paasch-psalm. Intusschen is het, naar dienzelfden inhoud te oordeelen, mogelijk, dat het geheel van den beginne af een gebed vormde, waardoor het volk om behoud smeekte, wellicht tegenover een bedreiging van den kant zijner heidensche naburen (vgl. noot 7). Het begin (v. 1-8) is dan eene herinnering aan de hulp, door God zoo schitterend betoond in het verleden; het overige een gebed om bijstand met een uitdrukking van vertrouwen en dankbaarheid.</div>
 <div id="n1669">Hebr.: ‘Uit een volk van vreemde (onverstaanbare) spraak’. Reeds in Egypte had God er voor gezorgd, dat zijn toekomstig volk ook door zijne taal van de Egyptenaren afgescheiden bleef.</div>
 <div id="n1670"><hi type="italic">Judea</hi>, het toekomstig land der Israëlieten (of, naar den grondtekst, <hi type="italic">Juda</hi>, de voornaamste stam), staat hier om geheel <hi type="italic">Israël</hi> aan te duiden, dat, als drager van Gods openbaring, <hi type="italic">zijn heiligdom</hi>, het Hem toegeheiligde volk, zou worden, over hetwelk Hij als koning <hi type="italic">zijne heerschappij</hi> zou oefenen. Uit de talrijke wonderen, die God tot dat doel verrichtte, vermeldt de Psalmist hier eenige van die, welke geschiedden van het vertrek uit Egypte tot aan den intocht in Chanaän.</div>
 <div id="n1671"><hi type="italic">De</hi> Roode <hi type="italic">Zee zag toe</hi>, hoe God aan het hoofd der Israëlieten aanrukte, en, uit ontzag voor zijne almacht, maakte zij ijlings ruime baan, evenals later <hi type="italic">de Jordaan.</hi> Wat de Roode Zee zag, verzwijgt intusschen de dichter hier om er in v. 5 naar te vragen en die vraag in v. 7 te beantwoorden.</div>
 <div id="n1672"><hi type="italic">De bergen</hi>, d.i. de Sinaï en de omliggende bergen en <hi type="italic">heuvelen.</hi></div>
 <div id="n1673">Door <hi type="italic">aarde</hi> worden hier de Roode Zee, de Jordaan, de bergen en heuvelen van v. 5-6 bedoeld.</div>
 <div id="n1674">Vgl. Exod. XVII 6 en Num. XX 11. Heeft God zoo wonderdadig de krachten der natuur dienstbaar gemaakt aan zijne plannen ten bate van zijn volk, hoeveel gemakkelijker zal Hij tot hetzelfde doel (v. 2 volg.) de heidenen met hunne niets vermogende afgoden overwinnen.</div>
 <div id="n1675">Gods <hi type="italic">barmhartigheid</hi> en <hi type="italic">waarheid,</hi> d.i. trouw in het vervullen zijner beloften, waren de oorzaak en de waarborg van het met zijn volk gesloten verbond; op grond daarvan bidt de Psalmist tot God: Kom uw volk zoo te hulp, dat allen in zijne redding niet ons werk, maar het uwe zien, en zij <hi type="italic">uwen naam</hi> verheerlijken.</div>
 <div id="n1676">Zien <hi type="italic">de heidenen</hi> niet, dat Gij ons helpt, dan zullen zij aan uw bestaan en uwe almacht twijfelen en zeggen: <hi type="italic">Waar is hun God?</hi> Wij bespeuren niets van Hem. Vgl. Psalm LXXVIII 10.</div>
 <div id="n1677">God is niet zichtbaar op aarde gelijk de afgoden, maar Hij leeft en troont <hi type="italic">in den hemel,</hi> zoo nochtans, dat Hij op aarde zichtbaar is door zijne werken; want <hi type="italic">Hij doet al wat Hij wil;</hi> Hij is de ongeschapene, die alles geschapen heeft; de <hi type="italic">afgodsbeelden</hi> daarentegen (v. 4-7) zijn <hi type="italic">werken van menschenhanden,</hi> zonder leven.</div>
 <div id="n1678">Even stom, doof, blind enz., m.a.w. even machteloos tegenover Gods volk als hunne afgoden tegenover God. Deze alleen kan dus helpen; maar Hij zal ook helpen, zooals blijkt uit v. 9 volg.</div>
 <div id="n1679">Door <hi type="italic">huis van Israël</hi> wordt hier het gezamenlijke volk bedoeld; door <hi type="italic">huis van Aäron</hi> (v. 10) de priesters als onderscheiden van het gewone volk; door <hi type="italic">die den Heer vreezen</hi> (v. 11) de leeken afzonderlijk of de priesters en het volk te zamen of wel, volgens velen, de bekeerlingen. Naar de Vulgaat, die den verleden tijd heeft ter uitdrukking der zekerheid, waarmede Gods zegen verbeid wordt, is de zin: (v. 9) net geheele volk, de priesters (v. 10) en de vrome leeken (v. 11) vertrouwen op den Heer als op hunnen <hi type="italic">helper</hi> en <hi type="italic">beschermer;</hi> daarom (v. 12) zegent Hij het geheele volk, priesters en (v. 13) leeken. De grondtekst heeft in v. 9-11 telkens ‘vertrouw’.</div>
 <div id="n1680">Sommigen zien hierin, evenals in v. 15, eenen zegenwensch, die bij de openbare liturgie door de priesters werd uitgesproken over het volk, hetwelk dan in v. 15 antwoordde of bij v. 16 inviel. De zin is: de Heer vermeerdere welstand, macht en kroost bij u en uwe nakomelingen!</div>
 <div id="n1681">De Psalmist drukt door den tegenwoordigen tijd zijne stellige verwachting uit. De reden van zijn vertrouwen vindt hij in Gods almacht, die alles <hi type="italic">gemaakt heeft.</hi></div>
 <div id="n1682">Sommigen zien hierin een omschrijving van v. 15<hi type="italic">b;</hi> de zin is dan: God is almachtig, want Hij schiep zijne woning, den hemel, en die der menschen, de aarde. Anderen brengen dit tevens in verband met hetgeen volgt in v. 17-18; de zin is dan: de Heer van hemel en aarde (v. 15) zegene u en behoude u in het leven, want <hi type="italic">de hemel der hemelen,</hi> d.i. de hoogste of de geheele hemel, is zijne woning en de plaats, waar Hij zich bij uitstek verheerlijkt; <hi type="italic">de aarde</hi> daarentegen <hi type="italic">heeft Hij aan de menschen</hi> gegeven als hunne woning en als de plaats, waar zij Hem kunnen en moeten verheerlijken. Daaraan sluit zich dan de bede (v. 17): Heer, doe ons leven hier op aarde, want <hi type="italic">de dooden loven U</hi> (zoo) <hi type="italic">niet</hi> meer (vgl. Ps. CXLIV 1 en Ps. VI noot 6); <hi type="italic">wij, die nog leven</hi> (v. 18), zullen zulks zonder ophouden doen. <br/>- De verlossing uit de slavernij van Egypte en de wonderen, waarmede zij gepaard ging om Israël tot Gods <hi type="italic">heiligdom</hi> en heerschappij te maken, waren profetische beelden der verlossing uit de slavernij van den duivel en der veel grooter wonderen, waardoor God het geheele menschdom, met name de heidenen, tot zijn uitverkoren heiligdom en koninkrijk, nl. tot zijne Kerk, maakte. Daarom beschouwen de HH. Vaders, o.a. de HH. Athanasius, Augustinus en Hiëronymus, alsook Theodoretus en Eusebius, dezen. Psalm als een voorspelling van de wonderbare uitverkiezing der geloovigen, of wel als eene dankzegging der Kerk, gepaard met een gebed om verdere uitbreiding.</div>
 <div id="n1683">In den Masorethischen tekst staat dit aan het slot van den vorigen Psalm en vormen Psalm CXIV-CXV der Vulgaat (als Psalm 116) één geheel. In de Septuagint en de Vulgaat zijn zij gescheiden, alhoewel de nommering der verzen van Ps. CXIV in Ps. CXV doorloopt. De geschiedkundige aanleiding van beide Psalmen is onbekend, evenals de reden, waarom zij bijeengevoegd of gescheiden zijn. Sommigen meenen, dat in beide Psalmen de zanger in naam van het geheele volk spreekt, om God na de ballingschap te danken voor de redding van het bedreigde volksbestaan.</div>
 <div id="n1684"><hi type="italic">Liefde heb ik</hi>, nl. tot God, die mij geholpen heeft; een betuiging van den zanger, maar tevens een opwekking voor anderen om eveneens God te beminnen.</div>
 <div id="n1685">Tot God om bijstand. Met het smeekgebed, dat de Psalmist al zijne levensdagen wil verrichten, wordt hier tevens een lof- en dankgebed bedoeld.</div>
 <div id="n1686">Vgl. Psalm XVII noot 5 en 6.</div>
 <div id="n1687">Omdat God <hi type="italic">rechtvaardig</hi> is, zal Hij den door Hem beloofden steun niet onttrekken aan wie op Hem vertrouwt. Zie Psalm CII 7-8.</div>
 <div id="n1688">Gods vaderlijke wijsheid laat ook over zijne <hi type="italic">kleinen</hi> kwellingen komen; verdragen dezen die met geduld, zinnen zij niet enkel op menschelijke hulpmiddelen, maar vertrouwen zij als kinderen op Hem als hunnen Vader, dan <hi type="italic">behoedt</hi> hen <hi type="italic">de Heer</hi> voor grooter gevaren en ondergang. Dit was dan ook het geval met den Psalmist.</div>
 <div id="n1689">Dat <hi type="italic">de Heer</hi> in het verleden <hi type="italic">welgedaan heeft</hi> is een reden van vertrouwen voor de toekomst.</div>
 <div id="n1690">In zijne redding ziet de Psalmist het onderpand van een langer leven. Hebr.: ‘Ik wil wandelen (naar de Wet en dus ook behaaglijk) voor het aangezicht des Heeren’. Anderen zien hier de hoop des volks uitgedrukt, dat thans vaster dan ooit vertrouwt rustig en Gode behaaglijk in Palestina te blijven leven. Vgl. Ps. XXVI 13 en noot 14. <br/>- De H. Augustinus ziet in dezen Psalm een gebed van den lijdenden Zaligmaker of van de vervolgde Kerk. Volgens Theodoretus, den H. Hiëronymus en anderen is in v. 9 sprake van den hemel, het ware <hi type="italic">land der levenden,</hi> welks bewoners steeds aan God behaaglijk zijn.</div>
 <div id="n1691">Dit ontbreekt in den grondtekst. Sommigen houden ook dezen Psalm (vgl. Ps. CXIV noot 1) voor een danklied der Israëlieten na de ballingschap; de Psalmist spreekt dan in naam van het gansche volk.</div>
 <div id="n1692"><hi type="italic">Ik geloofde</hi>, d.i. in God (vgl. Ps. CXIV noot 2), n.l. vooral aan zijne trouw en rechtvaardigheid; daarmede was een vast vertrouwen op Gods hulp verbonden, en, daar mijn geloof zoo krachtig was, <hi type="italic">sprak ik</hi> het ook openlijk uit, zelfs toen <hi type="italic">ik bovenmate in druk was.</hi> Naar den grondtekst kan men vertalen: ‘ik geloof (ook) als ik moet zeggen: Ik ben bovenmate in druk’.</div>
 <div id="n1693">Onder dien druk, die mij uitzinnig van smart of, naar het Hebr., angstig, gejaagd maakte, <hi type="italic">zeide ik</hi>: de hoop op de hulp eens menschen is bedrieglijk; des te meer rekende ik echter op den Heer, en Hij hielp mij dan ook. <hi type="italic">Wat zal ik</hi> Hem (v. 12) daarvoor <hi type="italic">vergelden?</hi></div>
 <div id="n1694">De zin kan zijn: met een dankbaar hart zal ik <hi type="italic">den beker des heils</hi>, d.i. het gelukkig lot, dat God mij schenkt (of alles wat Hij tot mijn heil beschikt) uit zijne hand aannemen. Volgens sommigen: bij het offermaal, waarmede de vervulling mijner geloften zal gepaard gaan (v. 14), zal ik den beker van dankzegging voor het mij geschonken heil opnemen en daarbij <hi type="italic">den naam des Heeren</hi> prijzend <hi type="italic">aanroepen.</hi> Vgl. Psalm X noot 6.</div>
 <div id="n1695">Vgl. Psalm XXI noot 28. Voor Gods klaarblijkelijke hulp wil hij in het openbaar zijnen dank betuigen en daardoor tevens Gods <hi type="italic">volk</hi> aansporen om zich bij hem aan te sluiten. De reden, waarom God op die dankbetuigingen een bijzonder recht heeft, volgt in v. 15.</div>
 <div id="n1696">De Heer behoedt <hi type="italic">zijne heiligen</hi>, d.i. de vrome Israëlieten; want <hi type="italic">hun dood is kostbaar in</hi> zijne <hi type="italic">oogen</hi> en Hij laat dus hunne vijanden niet naar willekeur daarover beschikken. Zoo gebeurde het dan ook met den Psalmist; immers (v. 16) Hij heeft zijne <hi type="italic">boeien</hi> (of die des volks; zie noot 1) <hi type="italic">verbroken</hi>, d.i. hem van verdrukking en ondergang bevrijd, omdat hij, als de <hi type="italic">dienstknecht</hi> des Heeren, een <hi type="italic">zijner heiligen</hi> is. Zie Psalm LXXXV noot 9. <br/>- II Cor. IV 13 haalt de Apostel den aanhef van dezen Psalm aan om er op te wijzen, dat zijne onverschrokken verkondiging van het Evangelie te midden der gevaren, die hem bedreigen, een uitvloeisel is van zijn geloof, met name aan de zekerheid der verrijzenis.</div>
 <div id="n1697">In den grondtekst staat dit aan het slot van den vorigen Psalm. Sommigen meenen, dat een schitterende, met Gods hulp behaalde overwinning, anderen, dat de verlossing uit de ballingschap tot dezen Psalm aanleiding gaf; anderen, dat de Psalmist daarbij alles op het oog had, wat God ooit voor Israël had verricht.</div>
 <div id="n1698">De aan Israël geschonken zegeningen waren voor alle heidensche <hi type="italic">natiën</hi> een reden om God te loven; immers door Israël zou ook hun het heil ten deel vallen.</div>
 <div id="n1699">Naar den grondtekst veeleer: ‘want groot is jegens ons’ enz. - Gods weldaden bewijzen, dat Hij voortdurend <hi type="italic">erbarming</hi> met <hi type="italic">ons</hi> zal hebben en dat Hij steeds <hi type="italic">trouw</hi> zal betoonen in het vervullen zijner beloften. Door <hi type="italic">ons</hi> worden de heidenen met de Israëlieten bedoeld (zie noot 2); immers de H. Apostel Paulus haalt Rom. XV 11 den aanhef van dezen Psalm aan als een voorspelling, dat ook de heidenen eens den waren God zouden erkennen, en dat zij, eenparig met de Israëlieten, Gods <hi type="italic">erbarming,</hi> die zij vooral ondervonden hadden, maar ook zijne eeuwigdurende <hi type="italic">trouw</hi> in het vervullen zijner beloften zouden verheerlijken.</div>
 <div id="n1700">Het meerendeel der oudere schriftverklaarders houdt dezen Psalm voor een danklied door David gezongen, toen hij door de twaalf stammen als koning erkend was of nadat hij al zijne heidensche naburen had verslagen. De overige ouderen en de meeste nieuweren meenen integendeel, dat de Psalm voor het eerst gezongen werd bij de inwijding van den tweeden Tempel (I Esdr. VI 15, 16), toen de in v. 5 besproken kwellingen, het weifelen der Perzische vorsten (v. 8-9) en de aanslagen der Samaritanen en andere vijandig gezinde naburen (v. 10-13) een einde hadden genomen. De Psalmist spreekt dan als vertegenwoordiger zijner volksgenooten en als hadde hij de kwellingen des volks en Gods zegeningen persoonlijk en alleen ondervonden. De dramatische vorm van dezen Psalm, een waardig slot van het groote Hallel (vgl. Ps. CXII noot 1), de inhoud en de onderlinge verhouding van verscheiden verzen (o.a. 1-4; 6-7; 8-9) maken hem tot een overheerlijken beurtzang.</div>
 <div id="n1701">Volgens anderen: dat Israël spreke nl. Gods lof; of: dat Israël zegge: <hi type="italic">Hij ia goed.</hi></div>
 <div id="n1702">Zie Psalm CXIII noot 12.</div>
 <div id="n1703">Te midden der <hi type="italic">benauwing</hi> (der gevangenschap; zie noot 1) bad ik, en de Heer bracht mij op mijn gebed <hi type="italic">in de ruimte,</hi> d.i. buiten kwelling en gevaar. Zoo is God (v. 7-9) steeds bereid krachtdadig te helpen.</div>
 <div id="n1704">Volgens sommigen: ik vrees niet; wat kan mij een mensch doen?</div>
 <div id="n1705">Wier pogingen verijdeld zijn. Zie noot 1 en Psalm LIII noot 9.</div>
 <div id="n1706">Dagteekent de Psalm van de inwijding des tweeden Tempels, dan worden door <hi type="italic">een mensch</hi> en (v. 9) door <hi type="italic">vorsten</hi> wellicht de Perzische koningen bedoeld, wier steun zeer wisselvallig bleek. Vgl. I Esdr. IV en V.</div>
 <div id="n1707">De Samaritanen spanden met de heidensche satrapen en naburen samen om Israël het werk te doen staken. <hi type="italic">In den naam</hi>, d.i. door de almacht, des Heeren, die de zijnen bijstond.</div>
 <div id="n1708"><hi type="italic">Gelijk bijen</hi>, nl. in groote menigte, met veel woede en gegons, tot groot ongemak wel is waar, maar, ten gevolge van Gods hulp, zonder groot gevaar. Zij waren als een <hi type="italic">vuur onder doornen,</hi> dat een oogenblik hoog opflikkert en knettert, maar spoedig uitgebrand is. Hebr.: ‘zij doofden uit als vuur van doornen’.</div>
 <div id="n1709">Mijne vijanden stieten mij en deden mij bereids struikelen om mij geheel te doen <hi type="italic">vallen,</hi> maar de Heer ving mij op en belette mijnen val. Naar den grondtekst richt de zanger het woord tot zijne vijanden, als waren dezen één persoon: ‘geweldig stiet gij mij om te vallen’.</div>
 <div id="n1710">Met dezelfde woorden werd God door Moses verheerlijkt (Exod. XV 2) wegens de bevrijding der Israëlieten uit de macht der Egyptenaren. <hi type="italic">Mijn lof,</hi> d.i. de oorzaak van mijnen lof, wien dus alle eer toekomt; of: het voorwerp van mijnen lof, dat ik boven alles moet verheffen.</div>
 <div id="n1711">In de woningen <hi type="italic">der vromen,</hi> d.i. der oprechte Israëlieten, weerklinkt nu een <hi type="italic">gejubel</hi> over het <hi type="italic">heil</hi>, dat aan het volk geschonken werd. Wat daar weergalmt, volgt in v. 16.</div>
 <div id="n1712">Door de verlossing en de verheffing van zijn volk.</div>
 <div id="n1713">In de ballingschap zou Israël zijn volksbestaan verloren hebben; daarom trekt dan ook de Psalmist uit de verschafte redding de slotsom, dat Israël als volk zal blijven <hi type="italic">leven</hi> om de wonderdaden van Gods barmhartigheid te <hi type="italic">verkondigen.</hi></div>
 <div id="n1714">Zwaar was de tuchtiging des zondigen volks door en in de ballingschap; God wilde echter niet den dood des zondaars, maar zijne bekeering en zijn leven.</div>
 <div id="n1715">Thans is de stoet tot het heiligdom genaderd; waarschijnlijk wordt verondersteld, dat een koor van priesters en levieten zich daarin bevindt. De zanger wil met het volk, in welks naam hij spreekt, God in zijn heiligdom komen danken en vraagt daarom, dat men hem <hi type="italic">de poorten der gerechtigheid</hi> opene. Zoo noemt hij de poorten des heiligdoms, omdat daarin de God der gerechtigheid woont en (v. 20) alleen de gerechtigen daar mogen binnentreden.</div>
 <div id="n1716">Antwoord der priesters en levieten. De <hi type="italic">poort</hi> staat hier figuurlijk voor huis. Vgl. Psalm XIV 2; XXIII 4.</div>
 <div id="n1717">De zanger spreekt ook hier wederom in naam van het volk.</div>
 <div id="n1718">Mogelijk was dit een destijds gebruikelijk spreekwoord, hetwelk beteekende: wat eerst voor niets geteld werd, is thans de hoofdzaak geworden. Voor hen, die den Psalm aan David toeschrijven, is de zin: het eens door vorsten en volk geminachte huis van David is door Gods toedoen het hoofd en heil van allen geworden. - Anderen meenen, dat hier de een tijdlang verwaarloosde stoffelijke <hi type="italic">hoeksteen</hi> of grondslag van den tweeden Tempel bedoeld wordt. - Voor anderen is de <hi type="italic">steen</hi> het Israëlietische volk, dat door vorsten en volkeren bij het opbouwen hunner wereldrijken geminacht en vervolgd, maar nu door het herbouwen van stad en Tempel de <hi type="italic">hoeksteen</hi> was geworden, waarop het heil der volken zou zijn gegrondvest; immers van Israël zou het heil der wereld uitgaan.</div>
 <div id="n1719">Bedoeld wordt de <hi type="italic">dag</hi> of het feest der tempelwijding, waarop en waarover het volk wel mocht jubelen, dewijl die viering alleen door Gods hulp mogelijk geworden en zij tevens een onderpand van toekomstige zegeningen was.</div>
 <div id="n1720"><hi type="italic">Mij</hi> ontbreekt in den grondtekst en de Septuagint. De grondtekst heeft: ‘hosjiʽaana’, d.i.: o Heer, schenk toch heil! of: o Heer, help toch! Daaruit ontstond de veeleer Grieksche vorm ‘hosanna’, de bekende jubelkreet. Vgl. Matth. XXI 9; Joan. XII 13.</div>
 <div id="n1721">Op het gebed des volks om heil (v. 25) antwoorden nu de priesters door eene zegening: <hi type="italic">Hij, die komt,</hi> is dezelfde, die v. 19 verzocht: <hi type="italic">Opent mij de poorten.</hi> Velen verklaren dit: <hi type="italic">gezegend zij in den naam</hi> (d.i. door de kracht) <hi type="italic">des Heeren, hij die</hi> (d.i. het volk, dat) <hi type="italic">komt</hi> in Gods Tempel.</div>
 <div id="n1722">Wij, priesters, die tot <hi type="italic">het huis des Heeren</hi> behooren (vgl. Psalm LXVII 27 en noot 26), of die ons thans daarin bevinden, <hi type="italic">zegenen u</hi> (nl. het volk).</div>
 <div id="n1723">Om het volk tot een schitterende feestviering op te wekken vat de Psalmist hier alle weldaden Gods samen. In den nacht van het ongeluk <hi type="italic">heeft</hi> de Almachtige <hi type="italic">ons beschenen</hi> met het licht van zijn heil.</div>
 <div id="n1724">Bij het Loofhuttenfeest trokken de Israëlieten tempelwaarts met palmtakken in de handen. Volgens de Vulgaat wordt het volk hier tot iets dergelijks aangespoord: maakt dezen dag tot eenen feestdag; komt <hi type="italic">met dichte meien</hi> en vult daarmede het gansche voorhof <hi type="italic">tot aan den hoorn,</hi> d.i. het hoekpunt, <hi type="italic">van het</hi> brandoffer<hi type="italic">altaar.</hi> Naar den grondtekst is de zin waarschijnlijk: ‘bindt het feestk(offer) met koorden (en brengt het om het te offeren) tot aan de horens van het altaar’. Vgl. I Esdr. VI 17.</div>
 <div id="n1725">De tweede helft van dit vers ontbreekt in den grondtekst. <br/>- Deze Psalm handelt volgens eenige ouderen in den letterlijken, volgens anderen in den typischen zin over het leven, het lijden, den dood (v. 5-13<hi type="italic">a</hi>), de verrijzenis (v. 13<hi type="italic">b</hi>-18), de hemelvaart van Christus (v. 19-21) en de grondvesting der Kerk (v. 22-23). Aldus o.a. Theodoretus, Eusebius, de H.H. Augustinus, Hiëronymus en Athanasius. De Israëlieten gebruikten volgens Calmet enkele verzen van dezen Psalm om de komst van den Messias af te smeeken. Mogelijk hadden zij slechts aardsche zegeningen op het oog; toch was het door Gods beschikking doeltreffend, dat zij Christus bij zijne plechtige intrede te Jerusalem begroetten met v. 25-26. Dat door den <hi type="italic">hoeksteen</hi> van v. 22-23 hetzij in de letterlijke, hetzij in de typische beteekenis Christus, de hoeksteen der Kerk, bedoeld werd, blijkt uit zijn eigen getuigenis en uit dat der Apostelen. Vgl. Matth. XXI 42; Marc. XII 10; Luc. XX 17; Act. IV 11. Inderdaad, gelijk een hoeksteen twee muren onderschraagt en verbindt, zoo zou op het Huis van David het heil van Israël en dat der wereld zijn gegrondvest (zie noot 19); zoo zou ook Christus de hoeksteen zijn der Kerk, die heidenen en Israëlieten in zich vereenigt (vgl. Eph. II 14), en de Kerk de grondslag wezen, waarop het heil van alle volken voor alle eeuwen zou worden gevestigd.</div>
 <div id="n1726">In dezen Psalm, een parelsnoer of rozenkrans van spreuken, vermaningen en gebeden, worden door <hi type="italic">Wet</hi> de gezamenlijke voorschriften van den geopenbaarden godsdienst bedoeld, vooral die, welke in den Pentateuch vervat zijn; zij wordt in elk vers van dezen Psalm (behalve in v. 84, 91 en 122) genoemd, en wel met verschillende namen, naar het verschillend oogpunt, onder hetwelk men ze kan beschouwen. Zij heet <hi type="italic">woord</hi> of <hi type="italic">uitspraak</hi> (verbum, sermo, eloquium) als uitdrukking van Gods wil en beloften bij monde van Moses en de profeten; <hi type="italic">Wet</hi> (lex) als blijvende, alle Israëlieten verplichtende, heilbrengende levensregel; <hi type="italic">gebod, bevel</hi> of <hi type="italic">voorschrift</hi> (mandatum), in zoover ieder daaruit verneemt, wat hij bijzonder te doen heeft; <hi type="italic">getuigenis</hi> (testimonium), omdat zij een blijk is van Gods wezen en van zijnen heiligen, onveranderlijken wil; <hi type="italic">weg</hi> (via) of baan des Heeren, zijner getuigenissen, der waarheid, of <hi type="italic">voetpad</hi> (semita) der geboden, omdat zij den mensch ten richtsnoer dient om tot zijne bestemming te komen; <hi type="italic">verordeningen</hi> (justificationes), omdat zij eene uiting is van datgene, wat God voor rechtvaardig houdt en wat tot gerechtigheid brengt; <hi type="italic">oordeel</hi> (judicium) of gericht, als uitvloeisel van den wil des oppersten Rechters, die weet te loonen en te straffen; <hi type="italic">gerechtigheid</hi> (justitia, aequitas), als uitdrukking der rechtvaardigheid Gods, van welke alle orde in de wereld, alle loon en straf uitgaat; <hi type="italic">oordeelen der gerechtigheid</hi> (judicia justitiae), als rechterlijke bepaling van recht en onrecht, loon en straf; <hi type="italic">waarheid</hi> (veritas), als uitdrukking van Gods waarheid of trouw in het vervullen zijner beloften. De gevoelens van den zanger omtrent de Wet worden eveneens afwisselend, naarmate zij uit zijn hart opwellen, door een rijke keuze van woorden uitgedrukt; hij verlangt naar de Wet, zoekt, beschouwt, onderzoekt en leert ze; hij gelooft er aan, betrouwt er op, kent, overweegt, begrijpt en verkiest ze; hij richt er zijne schreden naar en wijkt er niet van af; hij vergeet ze niet, hij heeft er ontzag voor, bemint ze en schept er behagen in ze te onderhouden. - Dichter en dagteekening van den Psalm zijn onbekend. Sommigen meenen, dat de Psalmist spreekt als vertegenwoordiger der verbannen, verachte en in hun volksbestaan bedreigde Israëlieten, en dat hij voor hen om barmhartigheid, bescherming en terugkeer naar hunne haardsteden smeekt, terwijl hij wijst op de trouwe vervulling der Wet, waartoe zij, door hunne ongelukken wijzer geworden, thans besloten zijn.</div>
 <div id="n1727"><hi type="italic">Hem zoeken,</hi> d.i. Hem willen eeren en verlangen Hem te behagen door het onderhouden der Wet.</div>
 <div id="n1728">Hebr., in aansluiting aan v. 2: ‘(die) ook geen onrecht doen, (die) op zijne wegen wandelen’.</div>
 <div id="n1729">Moge mijne handelwijze steeds zonder weifeling overeenkomstig uwen wil en uwe Wet zijn. Zie noot 1.</div>
 <div id="n1730">In mijne hoop niet teleurgesteld worden.</div>
 <div id="n1731">Geeft hij aan zijnen levenswandel de ware richting naar Gods wil. Hebr.: ‘Waardoor zal een jongeling zijnen weg rein houden’?</div>
 <div id="n1732"><hi type="italic">Stoot mij</hi> enz., d.i. help mij door uwe genade uwe <hi type="italic">geboden</hi> trouw naleven.</div>
 <div id="n1733">Ik denk er steeds aan en bewaar ze als een kostbaren schat, waarvan ik ook aan anderen (v. 13) tot hunne stichting mededeel.</div>
 <div id="n1734"><hi type="italic">Leer mij</hi> uwe Wet niet alleen naar de letter, maar ook naar den geest kennen.</div>
 <div id="n1735"><hi type="italic">Schep ik</hi> grooter <hi type="italic">behagen</hi> dan anderen aan allerlei <hi type="italic">rijkdommen.</hi></div>
 <div id="n1736"><hi type="italic">Op uwe wegen</hi>, d.i. op den levenswandel mij door U voorgeschreven.</div>
 <div id="n1737">Hebr.: ‘Ik zal mij verlustigen in uwe verordeningen’.</div>
 <div id="n1738">De Vulgaat heeft ‘retribue’, vergeld, dat hier en somtijds elders gebezigd wordt van eene onverdiende weldaad. <hi type="italic">Schenk mij leven</hi>, d.i. behoed mij voor ondergang en kwik mij op door uwe genade. Sommigen zien hierin eene bede der Israëlieten om behoud van hun bedreigd volksbestaan.</div>
 <div id="n1739">Alleen het door Gods genade ontsluierde oog vermag den wonderbaren, maar verborgen samenhang van Gods <hi type="italic">Wet,</hi> haar doel, hare uitwerkselen, hare betrekking tot Gods wezen behoorlijk te <hi type="italic">betrachten</hi> en eenigszins te doorgronden.</div>
 <div id="n1740">Als <hi type="italic">vreemdeling</hi> loop ik gevaar te verdwalen en, bij gebrek aan troost en hulp, te vergaan, zoo niet <hi type="italic">uwe geboden</hi> mij den weg wijzen en mij opbeuren en helpen.</div>
 <div id="n1741">De bestraffing der <hi type="italic">trotschen</hi>, d.i. dergenen, die zich om Gods Wet niet bekreunen, wordt nader aangeduid door: <hi type="italic">gevloekt</hi> enz.</div>
 <div id="n1742">Ik zoek hulp en troost, niet in menschelijke middelen, maar in de voorschriften en beloften uwer Wet.</div>
 <div id="n1743">Hebr.: ‘mijne raadgevers’.</div>
 <div id="n1744">Ik lig in diepen rouw en uitgeput van smart plat op den grond; kwik mij op door de genade, die Gij beloofd hebt aan die U aanroepen. Mogelijk doelt dit op een nijpend lijfsgevaar van den Psalmist. Vgl. noot 13.</div>
 <div id="n1745"><hi type="italic">Legde ik U</hi> vroeger <hi type="italic">mijne wegen</hi>, d.i. mijnen treurigen toestand, <hi type="italic">bloot</hi> in mijn gebed, dan verhoordet Gij mij steeds; doe zulks ook nu. Sommigen vatten dit als tegenwoordig op: Ik leg U mijnen toestand bloot, en Gij geeft mij te kennen, dat redding te vinden is in het onderhouden uwer geboden; <hi type="italic">leer mij</hi> die meer en meer kennen en vervullen.</div>
 <div id="n1746">Uwe verlichting en hulp in het onderhouden uwer <hi type="italic">verordeningen</hi> zal mij een spoorslag zijn om uwe wonderbare Wet nog meer te betrachten.</div>
 <div id="n1747">Hebr.: ‘mijne ziel druipt (d.i. smelt weg of stort tranen) van onlust’. De zin is: mijne uitwendige moeilijkheden (of mijne inwendige zwaarmoedigheid) ontnemen mij alle veerkracht.</div>
 <div id="n1748">Verwijder mij van alles, wat tot kwaad leidt, en krachtens de beloften uwer <hi type="italic">Wet</hi> kom mij te hulp. Anderen vertalen met de Septuagint: door (of opzichtens) uwe Wet wees mij genadig, d.i. geef mij kennis en kracht om ze te volbrengen, of, naar het Hebr.: ‘begenadig mij met uwe Wet’.</div>
 <div id="n1749"><hi type="italic">Der waarheid</hi>, d.i. der trouw aan God en aan zijne geboden, die de ware weg tot God is.</div>
 <div id="n1750">Door mij uwen bijstand te onthouden.</div>
 <div id="n1751"><hi type="italic">Loop ik</hi>, nl. bereidwillig, met vreugde en snel, als Gij mijn verstand verlicht en mij troost en sterkt. Vgl. III Reg. IV 29.</div>
 <div id="n1752">Het ‘legem ponere’ der Vulgaat is een hellenisme met de beteekenis van (Hebr.) leeren. De zin is dus: doe mij den levensweg kennen, dien uwe Wet mij voorschrijft, en ik zal hem trouw bewandelen.</div>
 <div id="n1753">Wordt mijn <hi type="italic">verstand</hi> door U voorgelicht, dan zal ik ze steeds beter leeren kennen en naleven.</div>
 <div id="n1754">De <hi type="italic">hebzucht</hi> wordt hier bij uitstek vermeld, omdat zij naar den Apostel (Eph. V 5) ‘afgoderij’ en (I Tim. VI 10) ‘de wortel van alle kwaad’ is.</div>
 <div id="n1755">Bewaar mij voor het <hi type="italic">aanschouwen</hi>, d.i. voor het najagen, van ijdele genoegens. <hi type="italic">Op uwen weg</hi>, d.i. door het naleven uwer geboden.</div>
 <div id="n1756"><hi type="italic">Bekrachtig</hi>, d.i. vervul, steeds tot loon voor mijne trouw het <hi type="italic">woord</hi>, d.i. de belofte, door U gegeven omtrent <hi type="italic">uwe vreeze.</hi> Mogelijk echter ook: doe op grond van de vrees, die hij voor U heeft, uw woord gestand ten bate van uwen dienaar.</div>
 <div id="n1757">De zin is hier duister; mogelijk: behoed mij voor de zonden, waarin ik vrees te vallen en die mij met bitteren smaad overladen, terwijl uwe Wet zoet is voor wie ze onderhoudt; of: behoed mij voor den smaad, dien ik vrees van den kant mijner vijanden; oordeel tusschen hen en mij; dat oordeel zal mij zoet zijn, omdat het rechtvaardig is.</div>
 <div id="n1758">Wie in Gods <hi type="italic">geboden behagen</hi> heeft, d.i. ze met liefde onderhoudt, die ontvangt van Gods <hi type="italic">gerechtigheid</hi> het door Hem beloofde loon des levens.</div>
 <div id="n1759">In uwe <hi type="italic">uitspraak</hi>, d.i. uwe Wet, hebt Gij <hi type="italic">heil</hi> beloofd aan wie ze naleeft; schenk mij dat heil in <hi type="italic">uwe barmhartigheid</hi>, dan kan ik (v. 42) <hi type="italic">mijne bespotters</hi> beschamen, door hen te wijzen op uwe beloften, waarop <hi type="italic">ik vertrouw</hi>, op uwe hulp, die ik ondervind.</div>
 <div id="n1760">Stel mij in staat mijnen vijanden den mond te snoeren met <hi type="italic">het woord</hi>, de belofte van hulp, die Gij in uwe <hi type="italic">waarheid</hi> en trouw gedaan hebt aan de vromen en waarvan allen dan de handtastelijke waarheid zullen moeten erkennen. <hi type="italic">Uwe gerichten</hi>, d.i. uwe rechtvaardigheid in het loonen en straffen naar uwe Wet.</div>
 <div id="n1761">Ik zal de vrijheid der kinderen Gods genieten (vgl. Joan. VIII 32) en daarom met gemak, in vrede en geluk mijne levensbaan afleggen. De Vulgaat heeft in v. 45-48 den verleden tijd ‘ambulabam’ enz. Naar den samenhang met v. 44 en het Hebr. wordt echter de toekomst bedoeld.</div>
 <div id="n1762">Openlijk en met goed gevolg zal ik anderen uwe Wet aanprijzen en (v. 47) ik zal er bij mij zelven steeds op <hi type="italic">napeinzen</hi> om ze nog beter te kennen en te vervullen.</div>
 <div id="n1763">Het <hi type="italic">verheffen der handen</hi> staat hier als teeken van een vurig verlangen naar licht en kracht om in Gods <hi type="italic">geboden</hi> dieper in te dringen en ze volmaakter te vervullen.</div>
 <div id="n1764"><hi type="italic">Gedenk</hi>, d.i. vervul de beloften, door U in uwe Wet gegeven aan wie U dienen.</div>
 <div id="n1765">Sommigen vertalen: dit troost mij.... doet mij enz.; eveneens in v. 51-56. Anderen (zie noot 1) meenen, dat hier de herstelling des volks na de ballingschap en in v. 51-56 zijn lijden gedurende dezelve bedoeld wordt.</div>
 <div id="n1766"><hi type="italic">Trotschaards</hi>, d.i. de (heidensche? zie noot 40) verachters van uwe Wet. Hebr.: ‘dreven bovenmate den spot met mij’.</div>
 <div id="n1767">Ik troostte mij in mijne verdrukking met de gedachte aan de vroegere uitwerkselen uwer rechtvaardige <hi type="italic">oordeelen;</hi> steeds verhieft Gij den nederige, die uwe Wet onderhield, en vernederdet Gij den trotschaard, die ze verkrachtte.</div>
 <div id="n1768">Knagend zielsverdriet verteerde mij, omdat God beleedigd wordt en de zondaars ten gronde gaan.</div>
 <div id="n1769">Zij gaven mij hier op aarde stof daartoe. Vgl. noot 1 en 40 en I Par. XXIX 15.</div>
 <div id="n1770"><hi type="italic">Des nachts</hi>, d.i. volgens sommigen: ten tijde mijner rampspoeden, <hi type="italic">gedacht ik uwen naam</hi>, d.i. de wonderen en werken, waardoor Gij in het verleden blijken gaaft van uwe almacht en rechtvaardigheid. Niets belet echter <hi type="italic">des nachts</hi> in den letterlijken zin op te vatten. Vgl. v. 62; Ps. I 2; LXXVI 3, 7.</div>
 <div id="n1771"><hi type="italic">Mijn deel</hi>, d.i. mijn schat en mijn geluk. Anderen vertalen: mijn deel zijt Gij, o Heer! Wie den Heer als deel heeft, bezit in Hem alle goederen.</div>
 <div id="n1772">Naar de beloften uwer Wet.</div>
 <div id="n1773"><hi type="italic">Ik denk</hi> aan de <hi type="italic">wegen</hi>, die ik kan inslaan, en ik verkies dien, welken uwe Wet mij aanwijst.</div>
 <div id="n1774"><hi type="italic">Zondaars</hi>, d.i. verachters en overtreders uwer Wet, wilden ook mij arglistig tot overtreding daarvan overhalen.</div>
 <div id="n1775">Wegens de rechtvaardige voorschriften uwer Wet en de belooningen en straffen, die zij aankondigt; dat alles is een uitvloeisel van Gods <hi type="italic">gerechtigheid.</hi></div>
 <div id="n1776">Gij overlaadt alle schepselen met bewijzen uwer <hi type="italic">goedertierenheid;</hi> laat mij daaraan deelnemen en help mij daarom uwe Wet kennen en vervullen.</div>
 <div id="n1777">Gij hebt mij alle heil geschonken, zooals <hi type="italic">uw woord</hi> het belooft aan wie U dient.</div>
 <div id="n1778">Ik <hi type="italic">geloof,</hi> dat de Wet van U komt en ik vervul ze; moge ik daarom door uwe hulp de zegeningen der Wet genieten!</div>
 <div id="n1779">Door de bestraffing mijner zonden wijzer geworden, onderhoud ik thans beter uwe Wet. Vgl. v. 71.</div>
 <div id="n1780"><hi type="italic">Geronnen melk</hi> of vet is een zinnebeeld van gevoelloosheid. De zin is: tegen hunne onmeedoogendheid wapen ik mij door het naleven uwer geboden en de hoop op uwe beloften. Zie noot 41. Ps. XVI noot 8 en LXXII noot 7.</div>
 <div id="n1781">Uit louter goedheid en liefde hebt Gij mij het leven geschonken, geef mij nu ook de genade van een gelukkig leven, dat gelegen is in de kennis en vervulling uwer geboden.</div>
 <div id="n1782">Als zij <hi type="italic">zien</hi>, hoe Gij mij ter wille van mijn vertrouwen op uwe beloften redt, <hi type="italic">zullen</hi> zij <hi type="italic">zich verheugen</hi>, niet alleen om het goed, dat mij te beurt valt, maar ook omdat zij daarin een onderpand vinden van hun eigen heil.</div>
 <div id="n1783">Ik weet, dat de overeenkomstig uwe Wet gevelde <hi type="italic">oordeelen</hi> de <hi type="italic">gerechtigheid</hi> zelve <hi type="italic">zijn</hi> en dat ook de tegenspoed, waardoor <hi type="italic">Gij mij vernederd hebt,</hi> een uitvloeisel is van uwe <hi type="italic">waarheid</hi>, d.i. uwe trouw. De tijdelijke rampen, die God ons overzendt, zijn in zijne bedoeling een middel tot ons heil en dus ook een bewijs zijner liefde en trouw. Naar de Septuagint: en in waarheid (inderdaad of terdege) hebt Gij mij vernederd.</div>
 <div id="n1784"><hi type="italic">Maar ik</hi>, moge ik niet te schande worden, daar ik mij toeleg op het kennen en onderhouden uwer geboden.</div>
 <div id="n1785">Mogen zij tot mijnen troost en steun zich bij mij aansluiten!</div>
 <div id="n1786">Alleen daarmede is het ware geluk verbonden. Zie v. 1.</div>
 <div id="n1787"><hi type="italic">Mijne oogen</hi> tanen van het uitzien naar de vervulling uwer <hi type="italic">uitspraak</hi>, d.i. uwer belofte.</div>
 <div id="n1788">Mijn lichaam is van kommer en ellende schrompelig geworden (ik ben gehavend), gelijk <hi type="italic">een lederen zak</hi> zulks wordt <hi type="italic">in den rijm;</hi> toch blijf ik trouw aan uwe Wet; daarom verbeid ik de hulp, die Gij beloofd hebt. Hebr.: ‘als een lederen zak in den rook’. Enkelen leggen dit uit: gelijk in den rook de wijn door de warmte beter wordt, maar de lederen zak bederft, zoo gaat het ook met mijne ziel te midden der rampen, die mijn lichaam teisteren.</div>
 <div id="n1789">De zin is: mijn leven is kort; help mij dus spoedig. Volgens sommigen: hoelang zal de vervolging <hi type="italic">van uwen dienstknecht</hi> nog duren?</div>
 <div id="n1790">Zij willen mij verleiden door drogredenen over de ijdele genoegens der wereld, die met <hi type="italic">uwe Wet niet</hi> strooken. Vgl. noot 74. Hebr.: ‘goddeloozen hebben mij groeven gedolven, niet volgens uwe Wet’, d.i. waardoor zij uwe Wet overtreden en U beleedigen.</div>
 <div id="n1791">Daar <hi type="italic">uwe geboden waarheid zijn</hi>, d.i. uwen wil uitdrukken, verwacht ik uwe hulp tegen mijne vervolgers; in uwe Wet bedreigt Gij immers de verkrachters van het recht.</div>
 <div id="n1792">Uw <hi type="italic">woord</hi>, uwe Wet en hare beloften, blijven onvergankelijk bestaan <hi type="italic">in</hi> (en met) <hi type="italic">den hemel.</hi> Sommigen vatten v. 89 op: Uw woord, dat den hemel schiep, duurt eeuwig, m.a.w. de door U geschapen hemel is onvergankelijk; eveneens (v. 90<hi type="italic">a</hi>) uwe trouw.</div>
 <div id="n1793">De bestendigheid van de orde der natuur is een beeld van de bestendigheid der zedelijke orde.</div>
 <div id="n1794">Mogelijk: blijft de dag telkens (na den nacht) wederkeeren. Hebr. misschien: ‘tot (het volvoeren van) uwe verordeningen staan zij (nl. hemel en aarde) heden (d.i. voortdurend), want alles dient U’.</div>
 <div id="n1795">Hebr.: ‘niet mijne geneugte geweest’.</div>
 <div id="n1796">Vervolgers, die U niet dienen, geloofden stellig, dat ik in hunne handen zou vallen; maar uwe beloften, die <hi type="italic">ik ken,</hi> boezemden mij vertrouwen in en beschutten mij.</div>
 <div id="n1797"><hi type="italic">Ik zie</hi>, dat er <hi type="italic">een einde</hi> is aan de volmaaktheid van alle geschapen dingen; de volmaaktheid van uwe Wet daarentegen is grenzenloos.</div>
 <div id="n1798"><hi type="italic">Uw gebod</hi> geeft mij de ware wijsheid, waarvan mijne vijanden verstoken zijn; hunne gewaande wijsheid zal weldra ijdel blijken evenals hunne aanslagen; de leeringen en beloften uwer Wet integendeel behelzen de eeuwige waarheid en verschaffen mij een duurzaam geluk. De Septuagint heeft: meer dan mijne vijanden deedt Gij mij uw gebod begrijpen.</div>
 <div id="n1799">Door <hi type="italic">die mij leerden</hi> (evenals door de <hi type="italic">grijsaards</hi> van v. 100) worden hier diegenen aangeduid, die niet Gods <hi type="italic">getuigenissen</hi> en <hi type="italic">geboden</hi> tot richtsnoer nemen, maar zich houden aan de valsche grondstellingen der wereld of alleen op aardsche middelen zinnen om uit den nood te geraken.</div>
 <div id="n1800">Hebr.: ‘want Gij hebt mij onderricht’. Vgl. noot 27.</div>
 <div id="n1801">Mijne vrijwillige gebeden, dankzeggingen en geloften.</div>
 <div id="n1802">Ik loop steeds gevaar van <hi type="italic">mijne ziel</hi>, d.i. van mijn leven, beroofd te worden als van een voorwerp, dat men op de bloote hand draagt.</div>
 <div id="n1803">Als <hi type="italic">erfbezit</hi> is uwe Wet mijne liefde en vreugde, waarvan ik mij nimmer zal laten scheiden.</div>
 <div id="n1804">Sommigen vertalen hier den grondtekst: ‘in eeuwigheid tot aan het einde’.</div>
 <div id="n1805">Hebr.: ‘weifelenden’, nl. tusschen God en Belial.</div>
 <div id="n1806">Wien God <hi type="italic">versmaadt</hi>, dien verwerpt en vernietigt (Septuag.) Hij.</div>
 <div id="n1807">Voor <hi type="italic">overtreders</hi>, nl. uwer Wet, die dus strafwaardig zijn; of voor afgedwaalden. Hebr.: ‘als (metaal-) slakken neemt Gij weg de zondaars der aarde’, d.i. in het vuur van uw gericht scheidt Gij hen als onedele metaalslakken van de gerechten, die als goud en zilver zijn.</div>
 <div id="n1808"><hi type="italic">Beducht voor</hi> Gods <hi type="italic">oordeelen</hi> en straffen verlangt hij naar eene <hi type="italic">vreeze</hi> Gods, die ook zijn <hi type="italic">vleesch</hi> kruisigt en in bedwang houdt en hem vrijwaart tegen Gods kastijdingen. Hebr.: ‘van vrees siddert mijn vleesch’.</div>
 <div id="n1809">Bescherm mij, want ik dien U. Vgl. noot 16.</div>
 <div id="n1810">Vurig verlang ik de hulp te zien, die Gij naar uwe <hi type="italic">gerechtigheid</hi> in de Wet beloofd hebt aan wie in nood is en U aanroept.</div>
 <div id="n1811"><hi type="italic">Daarom</hi>, d.i. dewijl ik zeker ben, dat Gij zult handelen. Door <hi type="italic">topaas</hi>, een meestal vuurgele edelsteen, wordt hier waarschijnlijk de chrysoliet of goudsteen bedoeld, welks kleur tusschen groen en geel zweeft. Hebr.: ‘als zuiver goud’.</div>
 <div id="n1812"><hi type="italic">Wonderbaar,</hi> maar verborgen (vgl. v. 18 noot 14) zijn zij in haar wezen, maar ook in hare uitwerkselen.</div>
 <div id="n1813">d.i. Uw geopenbaard woord. <hi type="italic">De kleinen</hi>, zie Psalm XVIII noot 10.</div>
 <div id="n1814">Ik hijg naar de kennis en de vervulling uwer geboden, als iemand, die naar lucht snakt.</div>
 <div id="n1815">Doen zij mij omkomen, dan is mij dit onmogelijk. Vgl. v. 77 en 88.</div>
 <div id="n1816">Betoon hem uwe gunst.</div>
 <div id="n1817">Gods Wet is de openbaring zijner <hi type="italic">gerechtigheid</hi> en zijner <hi type="italic">waarheid</hi> of oneindige trouw.</div>
 <div id="n1818">Uwe Wet is zonder onvolmaaktheid, gelijk <hi type="italic">door vuur gelouterd</hi> metaal.</div>
 <div id="n1819">Zij is onveranderlijk en zal als zoodanig vooral schitteren in het eeuwige leven.</div>
 <div id="n1820">Hebr.: ‘ik voorkom (ik kom om zoo te zeggen vroeger dan Gij mij kondt verwachten) bij het eerste schemerlicht’. Naar de Septuagint veeleer: bij nacht en ontijd.</div>
 <div id="n1821">Hebr.: ‘mijne oogen voorkomen de nachtwaken’.</div>
 <div id="n1822">Waarschijnlijk: Zij zijn op het punt <hi type="italic">ongerechtigheid</hi> tegen mij te plegen, maar door zich te verwijderen <hi type="italic">van uwe Wet</hi> hebben zij ook het recht op uwe bescherming verbeurd. Naar de Septuagint: Zij zijn genaderd met (door) ongerechtigheid.</div>
 <div id="n1823"><hi type="italic">Nabij</hi> is voor mij uwe hulp, want in al uw doen vervult Gij trouw uwe beloften.</div>
 <div id="n1824"><hi type="italic">Van den beginne</hi> af, dat ik uwe Wet leerde kennen, <hi type="italic">wist</hi> ik dat zij <hi type="italic">gegrondvest</hi> is op uwen eeuwigen, onveranderlijken wil.</div>
 <div id="n1825">Kom als de opperrechter tusschen beiden en, om wille van uwe beloften, bevrijd mij van de aanslagen, die mijne vijanden plegen tegen mijn leven.</div>
 <div id="n1826">Wie God inderdaad liefheeft, blijft niet onverschillig bij den hoon, die Hem wordt aangedaan door het verkrachten zijner Wet.</div>
 <div id="n1827">Het <hi type="italic">beginsel</hi>, van hetwelk uwe Wet uitgaat en dat al hare bepalingen, alle loon en alle straffen beheerscht, is <hi type="italic">waarheid</hi>, d.i. trouwe uitdrukking en uitvoering van uwen wil. Het Hebr. kan ook beteekenen: ‘de som uwer woorden’ enz., d.i. de slotsom van alles wat uwe Wet bepaalt en wat Gij overeenkomstig uwe Wet doet, is, dat Gij trouw alles vervult, wat gij gezegd hebt.</div>
 <div id="n1828">De bedreigingen der vorsten jagen mij geen angst aan; voor die van uwe Wet heb ik eene heilige vrees.</div>
 <div id="n1829"><hi type="italic">Zevenmaal</hi>, d.i. dikwijls.</div>
 <div id="n1830">Wie volmaakt is in zijne liefde tot God, heeft met de zonde niets gemeen en komt niet tot val.</div>
 <div id="n1831">Zij zijn U bekend.</div>
 <div id="n1832"><hi type="italic">Naar uwe uitspraak</hi>, d.i. naar de in uwe Wet gedane beloften geef mij <hi type="italic">kennis</hi>, nl. zulke, die mij uwe Wet doet volbrengen.</div>
 <div id="n1833">Met lof, om U te prijzen en anderen tot naleving uwer voorschriften aan te sporen.</div>
 <div id="n1834">Wat dit opschrift van Ps. CXIX-CXXXIII beteekent is niet met zekerheid te bepalen. Mogelijk duidt het aan, dat die liederen gezongen werden tijdens den terugkeer uit Babylon of wel wanneer de Israëlieten driemaal 's jaars ter feestviering naar Jerusalem ‘opgingen’ (vgl. Deut. XVI 16); misschien ook wijst die uitdrukking op de plek, waar men ze zong in den tempel, nl. op de vijftien trappen, die uit het voorhof der vrouwen naar de poort van Nicanor en het voorhof der mannen voerden. - Anderen zien daarin de aanduiding van een bepaalden, hoogeren toon bij het zingen; volgens anderen wijst het op den rhythmus ontstaande uit de herhaling eener in het voorafgaande vers reeds gebezigde uitdrukking (‘anadiplosis’), zooals zulks in deze Psalmen herhaaldelijk, alhoewel niet uitsluitend, voorkomt. Onder de H.H. Vaders zien de H.H. Hilarius, Augustinus en Hiëronymus, naar den geestelijken zin van het opschrift, in deze Psalmen gevoelens en zedelessen uitgedrukt voor de verschillende toestanden eener ziel, die van dit tranendal langs de verschillende trappen der deugden opgaat naar het hemelsch Sion.</div>
 <div id="n1835">Misschien spreekt de dichter hier alleen in zijnen naam of wel in dien der gevangenen te Babylon of der onlangs uit de ballingschap teruggekeerde Israëlieten, die veel te lijden hadden van de Samaritanen en andere vijanden, welke hen bij de koningen van Perzië belasterden. Niets belet echter v. 2 te vertalen: Tot den Heer roep ik (telkens) als enz.</div>
 <div id="n1836">Bedoeld wordt misschien die der vijandig gezinde Babyloniërs of wel die der Samaritanen, welke een lasterlijk schrijven aan Artaxerxes zonden. Vgl. I Esdr. IV 11 volg.</div>
 <div id="n1837">De zin is waarschijnlijk: Wat zal de rechtmatige vergelding voor uwe valschheid zijn, lasteraar? Het antwoord volgt in v. 4.</div>
 <div id="n1838">Zijne lastertaal heeft diepe, schrijnende wonden geslagen; hij zal nu met gelijke munt betaald worden: de straffen, die over hem komen, zullen hem diepe wonden slaan, gelijk <hi type="italic">scherpe schichten</hi>, afgeschoten door een <hi type="italic">sterke;</hi> zij zullen hem verteren gelijk vlammende <hi type="italic">kolen</hi> (Septuag. ‘der woestijn’), die alles rondom vernietigen. Hebr.: ‘met gloeiende kolen van jeneverboomen’, d.i. die lang en vinnig branden.</div>
 <div id="n1839"><hi type="italic">Mijne uitlandigheid</hi>, nl. in de ballingschap of misschien ook in het Heilig Land zelf, waar de vreemden meester zijn en waar ik als verbannen woon tusschen een boosaardig volk. <hi type="italic">Cedar</hi>, tweede zoon van Ismaël (vgl. I Par. I 29), was de stamvader van een woest nomadenvolk, hetwelk ten oosten van Palestina zijne tenten opsloeg in een land, dat insgelijks <hi type="italic">Cedar</hi>, in de Assyrische opschriften ‘Qidru’ en ‘Qadru’ genoemd wordt. De grondtekst heeft: ‘Wee mij, dat ik een vreemdeling ben in (bij de) Mesech, dat ik woon bij de tenten van Cedar’. Het volk van Mesech woonde, naar het schijnt, tusschen de Kaspische en de Zwarte Zee. Mogelijk zijn Mesech en Cedar spreekwoordelijk gebezigd en is de zin: ik woon onder twistzieke barbaren.</div>
 <div id="n1840">Hebr.: ‘lang genoeg woon ik onder hen, die den vrede haten; ik ben vrede (lievend), maar als ik spreek (van vrede), willen zij oorlog’. <br/>- Deze Psalm in zijn geheel, zegt Bellarminus, past in den mond van alle gekwelde uitverkorenen, maar paste voornamelijk in dien van Christus, hun hoofd, gedurende zijn tijdelijk leven. Immers ook Hij bad (vgl. Matth. XXVI 39 volg.) in zijne kwellingen tot zijnen Vader (v. 1); ook Hij werd belasterd door arglistige vijanden (v. 2), over welke de verdiende vergelding kwam (v. 3-4); ook Hij moest hier op aarde, verwijderd van het hemelsch Jerusalem, verblijven bij hen, die Cedar, d.i. de duisternis, bewoonden (v. 5-6); ook Hij eindelijk, de vorst des vredes, werd zonder reden (vgl. Joan. XV 25) gehaat en bestreden door hen, tot wie Hij de woorden der waarheid en des vredes sprak (v. 7). Aldus o.a. ook Dionysius Carthusianus.</div>
 <div id="n1841">Zie Psalm CXIX noot 1.</div>
 <div id="n1842">De Psalmist, wellicht nog in ballingschap, spreekt waarschijnlijk hier in naam van het gansche volk. Vol geloof ziet hij op <hi type="italic">naar de bergen</hi> in de richting van Jerusalem. Van Sion, Gods aloude zetelplaats, moet naar zijne opvatting alle hulp komen (vgl. Ps. XIII noot 11). Hebr.: ‘vanwaar komt mij hulp’? Het antwoord volgt dan in v. 2.</div>
 <div id="n1843">De Psalmist richt hier het woord tot zich zelven als vertegenwoordiger des volks. De zin is: Hij beveilige u tegen alle onheil en wake steeds over u; dat zal Hij, want (v. 4) Hij is de beschermer van <hi type="italic">Israël.</hi></div>
 <div id="n1844">Hebr.: ‘uwe schaduw aan uwe rechterhand’.</div>
 <div id="n1845">De zin is: dag en nacht zal Hij u beschutten tegen de minste ziekten en ongemakken. Het <hi type="italic">branden</hi> der <hi type="italic">maan</hi> staat hier wel wegens het parallelisme en duidt een felle koude aan bij helder maanlicht; mogelijk schrijft de Psalmist, naar de opvatting zijner tijdgenooten, aan de stralen der maan eenen verderfelijken invloed toe. Overigens zijn vooral in het zuiden heldere en daarom kille nachten zeer schadelijk voor de gezondheid.</div>
 <div id="n1846">Uw leven.</div>
 <div id="n1847">Al uwen handel en wandel. <br/>- De H. Augustinus en na hem Dionysius Carthusianus leggen dezen Psalm in den geestelijken zin uit als een gebed, dat de vrome richt tot de bergen (v. 1), d.i. tot de hemelingen, opdat God (v. 2) hem door dezen hulp zende (v. 3) in bekoringen en gevaren. Voorzeker God waakt over hem (v. 4) en beschermt hem (v. 5); geen bekoring noch ergernis zal hem schaden (v. 6), want de Heer behoedt hem (v. 7) tegen alle zonden. Zoo moge Hij steeds over hem blijven waken (v. 8) bij het begin en het einde van iedere bekoring of van ieder werk.</div>
 <div id="n1848">Zie Psalm 119 noot 1. Hebr.: ‘van David’. In hoever dit grond heeft, is niet te beslissen.</div>
 <div id="n1849">Naar den grondtekst en de Septuagint: ‘over degenen, die mij zeggen’.</div>
 <div id="n1850">Wij hebben het doel onzer reis bereikt en kunnen u thans bewonderen, Jerusalem! In de <hi type="italic">voorhoven</hi> (Hebr.: ‘in de poorten’) van Jerusalem staande prijst de Psalmist haar nu als eene prachtig gebouwde stad (v. 3), waar op Gods bevel gansch Israël samenstroomt, als naar de zetelplaats van den godsdienst (v. 4) en van de regeering (v. 5).</div>
 <div id="n1851">De zin is allerwaarschijnlijkst: gij zijt gebouwd, niet als een onaanzienlijk vlek, welks huizen onregelmatig verspreid liggen, maar als een regelmatige, schoone stad, welker gebouwen en muren in <hi type="italic">gemeenschap vereenigd</hi>, d.i. aaneengebouwd, zijn.</div>
 <div id="n1852">Driemaal 's jaars op te gaan naar Jerusalem; aldus werd bevolen Exod. XXIII 17; XXXIV 23 en Deut. XVI 16.</div>
 <div id="n1853">Daar is de zetelplaats der regeering; daar staat de troon, bestemd <hi type="italic">voor het huis van David,</hi> dat daar overeenkomstig Gods beloften voortdurend zal zetelen.</div>
 <div id="n1854">Naar de Septuagint staat hier Jerusalem in den accusatief; dan is de zin: bidt <hi type="italic">Jerusalem,</hi> dat het u verschaffe wat u <hi type="italic">tot vrede verstrekt;</hi> of: vraagt Jerusalem, of het (naar zijnen naam ‘Salem’, d.i. stad des vredes) vrede geniet. Naar den grondtekst is de zin: vraagt den vrede, d.i. alle heil, voor Jerusalem. Daaraan sluit zich dan terstond de wensch om Gods zegen voor al wie Jerusalem liefheeft en (v. 7) voor hare <hi type="italic">veste</hi>, d.i. hare muren, en hare <hi type="italic">torens</hi>, d.i. hare paleizen, m.a.w. voor alle inwoners der stad.</div>
 <div id="n1855">Ik bid God, dat Hij u, Jerusalem, <hi type="italic">vrede</hi> geve, omdat mijne <hi type="italic">broeders</hi> en <hi type="italic">naasten</hi>, d.i. alle ware Israëlieten, daardoor gebaat worden en (v. 9) omdat Gods tabernakel U tot zijne heilige stad en tot het middelpunt van het Godsrijk maakt. <br/>Gelijk Jerusalem het profetisch beeld van de Kerk en den hemel was, zoo waren de terugkeerende ballingen het beeld dergenen, die de Kerk ingaan of die van de aarde, het oord der ballingschap, ten hemel opstijgen. De H.H. Hilarius, Augustinus, Hiëronymus en anderen leggen dan ook dezen Psalm in den geestelijken zin op de lippen der uitverkorenen: Heuglijk is het voor ons te hooren (vgl. Joan. XIV 2), dat wij het huis des hemels zullen binnengaan; onze eerste ouders woonden reeds (v. 2) in het paradijs, het voorhof van dat huis, waar allen met één en denzelfden God (v. 3) zullen vereenigd worden. Daar komen uit alle stammen der menschen heilige zielen (v. 4) om God te loven; zij zetelen daar (v. 5) met Christus om de wereld te oordeelen. Moge hun daar (v. 6-9) vrede en heil in overvloed ten deel vallen! Aldus o.a. ook Bellarminus; Dionysius Carthusianus legt daarenboven dezen Psalm in den mond dergenen, die het geluk hebben hier op aarde leden der Kerk te zijn.</div>
 <div id="n1856">Zie Psalm CXIX noot 1. Mogelijk was deze Psalm een gebed der in de ballingschap gekwelde of der uit de ballingschap teruggekeerde Israëlieten, die, blijkens II Esdr. II 19 en IV 1 volg., veel te lijden hadden van de Samaritanen.</div>
 <div id="n1857">De zin van v. 1 en 2 is: Tot U, die als de almachtige God des hemels ons kunt helpen, richten wij ons voortdurend met een innig verlangen om uwe hulp te zien opdagen, maar ook met een levendig gevoel van onze afhankelijkheid en van onze verplichting om U te dienen.</div>
 <div id="n1858">Hebr.: ‘is ruim verzadigd met den spot’ enz. <br/>In hooger beteekenis behelst deze Psalm, zegt Bellarminus, het innig gebed eener ziel, die door anderen veracht en gekweld wordt op haren weg naar het hemelsch Jerusalem, maar met ootmoedigheid en vertrouwen Gods ontferming verbeidt.</div>
 <div id="n1859">Zie Psalm 119 noot 1. De grondtekst heeft hier: ‘van David’. Is dit juist, dan betuigt deze, dat hij alleen door Gods hulp ontsnapt is aan de aanslagen van Saül of Absalom of wellicht veeleer aan een verwoeden aanval der naburige volken. Meestal echter houdt men dezen Psalm voor eene dankbetuiging der teruggekeerde bannelingen, die erkennen, dat alleen Gods hulp zijn volk van den ondergang vermocht te redden.</div>
 <div id="n1860">Het ‘nunc’ der Vulgaat kan hier, evenals in Ps. CXVII 2-4, wel niet anders vertaald worden dan door ‘thans’, nl. nu het gevaar voorbij is. Naar den grondtekst en de Septuagint beteekent het veeleer <hi type="italic">toch.</hi></div>
 <div id="n1861"><hi type="italic">Menschen</hi>, nl. onze vijanden; toch waren het slechts menschen, terwijl Hij, die ons helpt, de Almachtige is (v. 8).</div>
 <div id="n1862">Zoo groot was hunne woede en overmacht.</div>
 <div id="n1863"><hi type="italic">Het water</hi> is een beeld van zoo menig gevaar, dat zij (v. 5) te doorworstelen hadden en dat hen ongetwijfeld zou hebben doen omkomen.</div>
 <div id="n1864"><hi type="italic">Onze ziel</hi>. d.i. wij; wij zijn gegaan <hi type="italic">door eenen stortvloed</hi> van gevaren, die, zonder Gods hulp, ons <hi type="italic">onweerstaanbaar</hi> ten verderve gesleept hadden.</div>
 <div id="n1865">Der vijanden van v. 2-3, die hier onder het beeld van verscheurende dieren, in v. 7 onder dat eens <hi type="italic">vogelaars</hi> worden aangeduid.</div>
 <div id="n1866">Wij komen alle gevaren te boven, niet door onze kracht, maar door die van den Almachtige, wiens hulp wij inroepen. <br/>- Naar den geestelijken zin passen de woorden van dezen Psalm in den mond der van de vervolgingen bevrijde martelaren (aldus o.a. de H. Augustinus en Cassiodorus) en van de overige uitverkorenen, die dagelijks van de kwellingen hunner vijanden bevrijd worden (aldus o.a. Bellarminus) of ook van degenen, die hier op aarde door Gods hulp onttrokken worden aan de driften, bekoringen en kwellingen (aldus o.a. Dionysius Carthusianus).</div>
 <div id="n1867">Zie Psalm 119 noot 1. Dichter en dagteekening van dezen Psalm zijn onbekend; de inhoud (v. 3) wijst op eenen tijd van verdrukking en (v. 5) van gevaar voor afval, en dus waarschijnlijk op den tijd na de ballingschap, toen de Samaritanen het opbouwen van den tempel en de muren wilden verhinderen (vgl. I Esdr. IV; II Esdr. IV) en sommige Israëlieten gemeenschap sloten met ongeloovigen (I Esdr. IX; II Esdr. XIII).</div>
 <div id="n1868">De zin is: die vol <hi type="italic">vertrouwen op den Heer in Jerusalem</hi> wonen, zijn, als Gods beschermelingen (zie Psalm XIV noot 1), onwrikbaar gelijk <hi type="italic">de berg Sion</hi> en zullen <hi type="italic">in eeuwigheid niet wankelen</hi>, d.i. een bestendigen voorspoed genieten. De grondtekst heeft: ‘hij (d.i. de berg Sion) wankelt niet; in eeuwigheid staat hij; (v. 2) Jerusalem, bergen zijn’ enz.</div>
 <div id="n1869">Gelijk Jerusalem omringd is van beschuttende bergen, zoo omringt God steeds de zijnen met zijne bescherming.</div>
 <div id="n1870">God zal niet gedoogen, dat de <hi type="italic">zondaars</hi>, d.i. de boosaardige vervolgers van zijn volk, hunnen <hi type="italic">staf</hi> blijven leggen, d.i. gewelddadigheden blijven plegen, op het land, dat Hij den zijnen ten <hi type="italic">erfdeel</hi> heeft gegeven; Hij zal dat verhinderen, opdat de <hi type="italic">rechtvaardigen</hi> zich niet, ontmoedigd en bedrogen door het schijngeluk der boozen, aan ongerechtigheid overgeven. Vgl, I Cor. X 13.</div>
 <div id="n1871">Volgens de Septuagint: ‘die zich (van God weg) naar strikken wenden’. Hebr.: ‘die (van den weg der geboden) hunne kronkelpaden afwenden’. De zin is: zij, die, wars van Gods geboden, anderen arglistig tot kwaad zoeken te verleiden of te benadeelen, zullen op eene rij gesteld (naar de Septuagint: ‘weggevoerd’, d.i. gedoemd) worden met de <hi type="italic">boosdoeners.</hi><br/>- Naar Dionysius Carthusianus, die hierin den H. Augustinus volgt, handelt deze Psalm over het vertrouwen, dat door den Christen op God dient gesteld te worden; wie dat doet, is onwankelbaar in het goede, evenals het hemelsche Sion onwrikbaar is en zijne bewoners in het bezit van God bevestigd zijn (v. 1-2); beschermend omringen hem de engelen en God zelf (v. 2<hi type="italic">b</hi>), die hem niet zal overlaten aan de macht en de verleiding der boozen (v. 3). Zoo moge God dan de vromen zegenen (v. 4)! Wie het pad der deugd verlaat deelt het rampzalige lot der duivelen, terwijl vrede ten deel valt aan de ware vromen (v. 5).</div>
 <div id="n1872">Zie Psalm 119 noot 1. Blijkens den inhoud schijnt deze Psalm een gebed te zijn van die Israëlieten, welke onder aanvoering van Zorobabel met vreugde in hun vaderland waren teruggekeerd, maar ook met droefheid moesten ontwaren, dat het land onbebouwd en woest lag; daarom wenschen zij (v. 4), dat God ook de overige Israëlieten als een weldadige stroom moge terugvoeren, opdat zij dan het land vruchtbaar maken.</div>
 <div id="n1873">Toen God door Cyrus <hi type="italic">de gevangenschap</hi> der kinderen <hi type="italic">van Sion</hi> ophief, d.i., naar het Hebr., in concreten zin: toen God de gevangen kinderen van Sion deed wederkeeren, waren wij uitermate opgetogen (Hebr.: ‘als droomenden’, d.i. wij konden het nauwelijks gelooven).</div>
 <div id="n1874">De zin is waarschijnlijk: breng ook de overige gevangenen naar het verlaten vaderland terug, gelijk <hi type="italic">een waterbeek</hi> zulks met hare wateren in den regentijd doet ter besproeiing van het dorre land <hi type="italic">in het zuiden.</hi></div>
 <div id="n1875">De dichter drukt hier zijne hoop op Gods zegen uit door een op de ervaring gegronde spreuk: heerscht er droogte in den zaaitijd, dan werpt de landman vol kommer zijn zaad uit; maar schenkt God regen en zegen, dan oogst hij met des te grooter genoegen.</div>
 <div id="n1876"><hi type="italic">Zij gingen en gingen</hi>, d.i. langzaam en met moeite; <hi type="italic">zij komen en komen</hi>, d.i. vol vreugde, met rassche schreden. De zin is: lang en bang was het lijden; maar weldra zal, zoo hopen wij, Gods zegen ons lijden in vreugde veranderen. <br/>- Het troostend bevelschrift, dat de ballingschap ophief, zegt Bellarminus, was een profetisch beeld van het Evangelie, dat den zondaars vergiffenis en opgang naar het hemelsche Jerusalem verkondigt en hun hart met troost, vreugde en dankbaarheid vervult (v. 1-3). Moge dan ook de Heer de zondaars bekeeren en door zijne genade hunne harten vruchtbaar maken (v. 4)! Wie in den geest van boetvaardigheid en met geduld in zijn lijden goede werken verricht, zal met vreugde de vruchten daarvan inoogsten (v. 5-6). Aldus ook de H. Augustinus en anderen.</div>
 <div id="n1877">Zie Ps. CXIX noot 1. Of deze Psalm inderdaad <hi type="italic">van Salomon</hi> is, kan niet afdoend bewezen worden; de Septuagint en de meeste Grieksche en Latijnsche handschriften missen dit opschrift. Daarentegen vindt men in het Boek der Spreuken levensregels als die van dezen Psalm en ondervond Salomon, ‘Gods beminde’ (vgl. v. 2 en II Reg. XII 25), zelf, hoe God hem ‘in den slaap’ (vgl. v. 2-3 en III Reg. III 5) weldaden verleende. De Syrische vertaling heeft: ‘Psalm der opgangen, gesproken door David over Salomon, ook gesproken over Aggeüs en Zacharias, die op den bouw des tempels aandrongen’. Mogelijk vonden de lessen van dezen Psalm hare eerste aanleiding in de overgroote bedrijvigheid, die ten tijde van Salomon heerschte, en maakte men na de ballingschap een tweede toepassing daarvan. De zin is dan: bij het opbouwen en verdedigen van stad en muren komt het meer op Gods zegen dan op rusteloozen arbeid aan; overigens zijn voor de duurzaamheid van Staat en huisgezin vooral krachtige zonen noodig, en die kan God alleen schenken.</div>
 <div id="n1878">Naar de Vulgaat is de zin: het is vergeefsche moeite, als gij zonder Gods bijstand u reeds bij nacht en ontijden aan het werk begeeft; <hi type="italic">staat</hi> eerst <hi type="italic">op</hi>, <hi type="italic">nadat gij neergezeten geweest zijt</hi>, d.i. voldoende gerust hebt, gij, die uw zuur verdiend <hi type="italic">brood</hi> met zorg en <hi type="italic">smart</hi> eet. De grondtekst heeft: ‘Het is tevergeefs, gij, die vroeg opstaat, die laat gaat rusten, die het brood der zorgen eet. Evenzoo (d.i. hetzelfde, wat gij beoogt) geeft God aan zijnen beminde in den slaap’ (d.i. zonder zijn toedoen, uit louter goedheid) of: ‘want Hij geeft aan zijnen beminde slaap.’ De Psalmist keurt hier niet de waakzaamheid en den arbeid af, maar waarschuwt tegen overdrijving en tegen te groot vertrouwen op bloot menschelijke hulpmiddelen.</div>
 <div id="n1879">Voegt men dit, naar het Hebr. en de Septuagint, bij v. 2, dan is de zin: staat eerst op, nadat gij voldoende gerust hebt (zie noot 2), daar de Heer <hi type="italic">aan zijne beminden</hi> den verkwikkenden <hi type="italic">slaap</hi> gunt. Naar de lezing der Vulgaat behoort dit bij v. 3 en is de zin waarschijnlijk: als God <hi type="italic">aan zijne beminden slaap</hi>, d.i. tijden van rust en vrede, schenkt, dan geeft Hij hun, (v. 3) ten <hi type="italic">loon</hi> voor hun geduld en vertrouwen en als <hi type="italic">erfdeel</hi>, <hi type="italic">vrucht des lichaams</hi> en wel <hi type="italic">zonen;</hi> voorwaar (v. 4-5) een groote zegen!</div>
 <div id="n1880">Gelijk <hi type="italic">pijlen</hi> een uitstekend wapen tot aanval en tot verdediging zijn <hi type="italic">in de hand</hi> van eenen held, zoo zijn ook de door den Heer geschonken <hi type="italic">zonen</hi> een krachtdadige verdediging voor de zoo even teruggekeerde <hi type="italic">verdrevenen</hi> of: voor hen, die nog steeds met verdrijving bedreigd worden; m.a.w. een talrijk en krachtig door God geschonken nakroost is de beste verdediging des lands. Hebr.: ‘zoo zijn de zonen der jeugd’, d.i. die in den nog jeugdigen leeftijd des vaders geteeld en daarom krachtiger zijn en ook niet door hunne te jeugdige jaren verhinderd worden hunnen vader met raad en daad bij te staan.</div>
 <div id="n1881">Die zonen naar wensch en genoegen heeft. Hebr.: ‘die zijnen pijlkoker vol heeft van hen’, nl. van zulke pijlen. Geholpen door zijne zonen zal zoo iemand zich met goed gevolg verdedigen tegen <hi type="italic">zijne vijanden in de poort</hi>, d.i. voor de vierschaar. Zie Psalm IX noot 10. <br/>- Naar den H. Augustinus en anderen handelt deze Psalm in hoogeren zin over het opbouwen en bewaren der Kerk. Wie dat zonder Gods hulp wil doen (v. 1) werkt tevergeefs; vruchteloos (v. 2<hi type="italic">a</hi>) zijn menschelijke middelen en pogingen, indien men niet te voren met rustig vertrouwen Gods bijstand heeft ingeroepen. Maar komt God (v. 2<hi type="italic">b</hi>) den zijnen te hulp, dan hebben zij rust en vrede bij den arbeid en dan worden (v. 3) de ledematen der Kerk talrijk, tot loon van Christus, de vrucht des lichaams van de H. Maagd (aldus verscheidene Latijnsche HH. Vaders overeenkomstig de Septuagint). En (v. 4) die zonen der apostelen (of der profeten) zullen machtig zijn, als werktuigen van Christus, den sterke, die (v. 5) door hen zijne vijanden zal beschamen ten dage des oordeels. Naar Bellarminus kan de Psalm ook in den geestelijken zin worden opgevat als eene onderrichting over de wijze, waarop ieder zich eene woning te bouwen en te verzekeren heeft in het hemelsch Jerusalem, waar (v. 2<hi type="italic">b</hi>) na de verrijzenis (aldus ook de H. Augustinus) Christus hun loon zal zijn in eeuwigheid.</div>
 <div id="n1882">Zie Psalm CXIX noot 1. De inhoud van dezen Psalm heeft veel overeenkomst met dien van Psalm I; hier wordt echter (v. 3) een bijzondere nadruk gelegd op het huiselijk geluk. Wanneer en door wien deze liefelijke Psalm gedicht werd, is onbekend.</div>
 <div id="n1883">Op den weg van Gods geboden.</div>
 <div id="n1884">De vruchten van geheel uw leven en streven zult gij ten volle, in rust en vrede genieten.</div>
 <div id="n1885">Gelijk <hi type="italic">een weelderige wijnstok</hi> zich <hi type="italic">aan de zijden van uw huis</hi> hecht en overvloedige vruchten voortbrengt, zoo zal uwe bezorgde en gezegende huisvrouw alleen voor uw huisgezin leven en u rijken zegen (v. 3<hi type="italic">b</hi>) aanbrengen. Hebr.: ‘Uwe huisvrouw zal als een weelderige wijnstok zijn in het binnenste van uw huis’.</div>
 <div id="n1886">Gij zult edelaardige, krachtige en veelbelovende kinderen hebben.</div>
 <div id="n1887">Hier worden alle vrome Israëlieten bedoeld. <hi type="italic">De zegeningen van Jerusalem</hi> zijn het onderpand der welvaart van ieder in het bijzonder.</div>
 <div id="n1888">Hebr.: ‘Vrede zij over Israël’!<br/>- De H. Augustinus legt de beloften van dezen Psalm in hoogeren zin uit als geestelijke beloften aan diegenen gedaan, die, met Christus vereenigd, God in vreeze dienen. Bij uitstek werd overigens de inhoud van dezen Psalm vervuld in den Godmensch: deze immers vreesde God (v. 1), wiens wegen Hij bewandelde; daarom (v. 2) geniet Hij thans ter rechterhand zijns Vaders de vrucht van zijnen arbeid; de Kerk, zijne bruid, schenkt Hem talrijke zonen, die aan den disch zijner genaden en vooral zijner H. Eucharistie aanzitten. Moge zijne Kerk (v. 5-6) onder Gods zegen eeuwige welvaart genieten!</div>
 <div id="n1889">Zie Ps. CXIX noot 1. Bij welke gelegenheid en door wien deze Psalm gedicht werd is onbekend. De meeste schriftverklaarders meenen uit den inhoud te kunnen opmaken, dat hij diende om aan de vrome, na de ballingschap door de Samaritanen gekwelde Israëlieten moed in te boezemen.</div>
 <div id="n1890"><hi type="italic">Zij</hi>, d.i. mijne vijanden. <hi type="italic">Van mijne jeugd af aan</hi>, d.i. sedert wij in Egypte tot een volk begonnen aan te groeien. Vgl. Ps. CXXIII noot 2; Jer. II 2 en Osee II 15.</div>
 <div id="n1891">Sommigen vertalen: want zij overheerden mij niet; dit geeft dan de reden aan, waarom de vijanden telkens opnieuw geweld pleegden.</div>
 <div id="n1892">Zij sloegen op mij als smeden op een aambeeld. Hebr. in denzelfden zin: ‘ploegers ploegden mijnen rug en maakten lange voren’, d.i. zij doorploegden mijnen rug met geeselslagen; zij mishandelden mij allergruwelijkst en langen tijd; maar vernietigen konden zij mij niet, want (v. 4) de Heer maakte hen machteloos.</div>
 <div id="n1893">Hebr.: ‘verbrak de touwen der boozen’, nl. waarmede zij mij gekneveld hielden.</div>
 <div id="n1894">De zin is: mogen zij (v. 6) spoedig machteloos, (v. 7) veracht en (v. 8) van allen zegen verstoken worden! Op de platte <hi type="italic">daken</hi> der Oostersche huizen ontspruit wel eene hoeveelheid grashalmen; hunne wortels vinden daar echter geen voldoenden teelgrond, zoodat dat <hi type="italic">gras</hi> reeds spoedig <hi type="italic">verdort</hi>, zelfs vooraleer men zich de moeite geeft het uit te trekken. Het beeld wordt verder uitgewerkt in v. 7-8.</div>
 <div id="n1895">Daar zulk gras niet gemaaid en ingeoogst wordt, vindt ook niemand aanleiding om in het <hi type="italic">voorbijgaan</hi> de maaiers te groeten met den heilwensch: <hi type="italic">Des Heeren zegen zij op u</hi> (vgl. Ruth II 4), en dezen om te antwoorden: <hi type="italic">wij zegenen u</hi> enz. Sommigen meenen, dat <hi type="italic">wij zegenen u</hi> enz. oorspronkelijk niet bij den Psalm behoorde. <br/>- Evenals het uit de gevangenschap verloste, maar door zijne vijanden nog steeds gekwelde Israël, werd de Kerk van den beginne af (v. 1-3) onophoudelijk door hare vijanden belaagd, zonder dat dezen haar ooit konden overheeren. God immers vernietigde hen steeds in het verleden (v. 4) en zal hen ook in de toekomst steeds te schande maken (v. 5-8). Aldus de H. Augustinus en anderen.</div>
 <div id="n1896">Zie Ps. CXIX noot 1. De dichter van dezen boetpsalm is onbekend; naar alle waarschijnlijkheid spreekt hij in v. 1-5 als vertegenwoordiger van het volk, dat blijkens v. 6-8 in denzelfden treurigen toestand als hij zelf verkeert. Naar men gist, was de Psalm eene uiting van berouw en hoop bij de bannelingen.</div>
 <div id="n1897"><hi type="italic">Uit de diepten</hi>, d.i. uit diepe wateren, uit de peillooze ellende, waarin ik gestort ben door de zonden, die mij ver van u verwijderd hebben.</div>
 <div id="n1898">De Psalmist hoopt niet, dat God de zonden ongemerkt late voorbijgaan of ze vergete, want dat is onmogelijk, maar dat Hij in zijne barmhartigheid zonden en straffen kwijtschelde. De grond van die hoop volgt in v. 4.</div>
 <div id="n1899"><hi type="italic">Bij U</hi> enz., d.i. uw wezen is de <hi type="italic">verzoenlijkheid</hi> zelf, immers Gij wilt niet den dood des zondaars, maar dat hij zich bekeere en leve (Ezech. XVIII 23). Daarenboven <hi type="italic">verbeid ik U</hi>, d.i. uwe genade en hulp, <hi type="italic">wegens uwe Wet</hi>, nl. wegens de beloften van uw verbond; dientengevolge verwerpt Gij de uwen niet geheel en al, maar tuchtigt hen tot hun heil, brengt hen tot boetvaardigheid en schenkt hun dan vergiffenis. Hebr. (v. 4-6): ‘Maar bij U is verzoening, opdat men U vreeze. Ik wacht op den Heer; mijne ziel wacht, en op zijn woord hoop ik. Mijne ziel (wacht) op den Heer, meer dan wachters op den morgen, wachters (wachtende) op den morgen’.</div>
 <div id="n1900">Op de vervulling zijner belofte. Zie noot 4.</div>
 <div id="n1901">Van de eerste morgenschemering.</div>
 <div id="n1902">Hij is de <hi type="italic">barmhartigheid</hi> zelf en wil dus helpen, maar Hij kan het ook, want <hi type="italic">in ruime mate</hi> bezit Hij middelen om ons te verlossen.</div>
 <div id="n1903">Door <hi type="italic">ongerechtigheden</hi> worden hier, evenals in v. 3, de zonden bedoeld. Wil men intusschen hier de straffen der ongerechtigheden aangeduid zien, dan is toch de verlossing van de zonden ingesloten, daar zonder deze een algeheele vergiffenis der straffen ondenkbaar is. <br/>- Niet weinige schriftverklaarders zien in v. 7-8 naar den letterlijken zin eene voorspelling der komst van den Messias, die het vrijgekochte menschdom, waarvan overigens het bevrijde Israël een profetisch beeld was, van al zijne ongerechtigheden zou verlossen. Te recht gebruikt de Kerk dezen innig smeekenden boetpsalm om van God de vergiffenis der zonden en de verlossing der zielen uit het vagevuur te verwerven.</div>
 <div id="n1904">Zie Psalm CXIX noot 1. <hi type="italic">Van David</hi> ontbreekt in de Septuagint. Is het opschrift juist, dan wijst David wellicht in dezen Psalm de beschuldiging van eer- en heerschzucht van zich af en beroept hij zich op God, die hem tot koning maakte en hem eenvoud en tevredenheid des harten schonk. Sommigen houden daarentegen, met het oog op v. 3, den Psalm voor een betuiging van ootmoed en overgeving aan Gods wil bij het beginnen of mislukken eener onderneming, waarbij ook het volk betrokken is. In dit geval zou de Psalmist ook in v. 1-2 kunnen spreken in naam van het volk.</div>
 <div id="n1905">De zin is: ik ben niet hoogmoedig in mijne gedachten en wenschen en houd mij niet bezig met dingen, die te hoog voor mij zijn; of misschien (zie noot 1): Gij, o God, hebt mij tot koning doen zalven, zonder dat ik daarnaar streefde; en van die gesteldheid (v. 2) zijt Gij zelf getuige.</div>
 <div id="n1906">Een verkorte eed, waarbij, naar het schijnt, weggelaten is: zoo moge God mij straffen, b.v. met mij den troost zijner zoete tegenwoordigheid te onttrekken.</div>
 <div id="n1907">De zin is wellicht: maar God is met zijnen ootmoedigen dienaar; immers <hi type="italic">gelijk een gespeend kind</hi> rustig en zonder verlangen op den schoot <hi type="italic">zijner moeder</hi> ligt, zoo is ook genezing van alle kwellende begeerten, en bijgevolg ook rust en tevredenheid het uitwerksel van Gods <hi type="italic">vergelding</hi> of genade <hi type="italic">in mijne ziel.</hi> Volgens anderen: gelijk een gespeend kind zich niet van zijne moeder verwijdert, zoo blijf ik God aankleven in al mijne nooden. Hebr.: ‘voorwaar, rustig en stil heb ik mijne ziel gemaakt gelijk een gespeende bij zijne moeder; gelijk de gespeende is bij mij mijne ziel’, d.i. ik ben zonder onrustig verlangen naar eer.</div>
 <div id="n1908">Een opwekking tot het geheele volk gericht om 's konings hoop en berusting in Gods wil na te volgen (zie noot 1). Sommigen houden dit vers voor een liturgisch bijvoegsel. <br/>- In grootere mate dan David of eenig ander dergenen, die een profetisch beeld van Christus waren, was deze ootmoedig; dat toonde Hij, toen Hij de gedaante aannam van eenen dienstknecht (Philipp. II 7); daarop wees Hij, toen Hij zeide: ‘Leert van mij, want Ik ben zachtmoedig en nederig van harte, en gij zult rust vinden voor uwe zielen’ (Matth. XI 29); maar die ootmoedigheid stelde Hij ook tot voorwaarde der hoop voor het ware Israël, toen Hij tot zijne apostelen zeide: ‘Indien gij niet wordt als kinderen, zult gij het rijk der hemelen niet ingaan’ (Matth. XVIII 3).</div>
 <div id="n1909">Zie Ps. CXIX noot 1. Bij welke gelegenheid en door wien deze Psalm gedicht werd is niet met volstrekte zekerheid te bepalen. Enkelen meenen, dat hij een gebed is uit den tijd der ballingschap om de bevrijding van Jechonias en het volk te vragen; enkele anderen beschouwen hem als een gebed tot God gericht bij de inwijding van den tweeden tempel; waarschijnlijker echter is het een feestzang, gedicht voor de overbrenging der bondsark van het heiligdom te Kirjath Jearim of Cariathiarim (Vulg.) naar den tabernakel van David te Jerusalem; anderen schrijven hem toe aan Salomon, die als de <hi type="italic">gezalfde</hi> (koning) des Heeren voor zich (v. 10 en 17-18) en zijn volk (v. 15-16) Gods zegen afsmeekt en zich daarbij beroept op de toewijding van zijn vader David, op Gods belofte en op de vestiging van het Godsrijk te Jerusalem. Mogelijk zong Salomon dezen Psalm bij gelegenheid der inwijding van den tempel en worden daarom dan ook v. 8-10 en v. 1 in II Par. VI 41-42 aan het slot van Salomon's gebed als de verkorte inhoud van den Psalm aangehaald. Overigens is de inhoud van dien aard, dat de Psalm te allen tijde een passend gebed was in den mond van het volk.</div>
 <div id="n1910">David's <hi type="italic">zachtmoedigheid</hi> beteekent hier zijne vromen ijver voor den godsdienst (vgl. Ps. XXXVI noot 9); hoe hij dien betuigde wordt uiteengezet in v. 2-9. Hebr.: ‘Gedenk aan David al zijnen druk’, d.i. vergeld hem en zijnen nakomelingen alle moeiten, die hij zich gegeven heeft om de Ark over te brengen naar Sion en den tempelbouw voor te bereiden.</div>
 <div id="n1911">Naar de Vulgaat letterlijk: Indien ik binnentreed, d.i. zoo moge God enz. (zie Psalm CXXX noot 3), een verkorte eed of althans de vorm daarvan om met kracht uit te drukken, hoe vast het voornemen van v. 5 bij David stond.</div>
 <div id="n1912">Dit ontbreekt in den grondtekst en de Septuagint; het werd hier ingeschoven op het voetspoor van Theodotion.</div>
 <div id="n1913">David besloot de Ark over te brengen naar Jerusalem, de door God zelf (vgl. Ps. LXXVII 68) uitverkozen <hi type="italic">plaats voor den Heer</hi>, en ze daar te plaatsen in de door hem gebouwde <hi type="italic">woontent voor den God van Jacob.</hi> Vgl. II Reg. VI 1-17; I Par. XIII 3-14; XV-XVI 1.</div>
 <div id="n1914">Omtrent de juiste beteekenis van <hi type="italic">Ephrata</hi> zijn hier de meeningen uiteenloopend. Sommigen meenen, dat het gebied der Ephraïmieten bedoeld wordt; dezen worden namelijk ook wel Ephrathieten genoemd, o.a. Judic. XII 5. Volgens anderen echter wordt hier Cariathiarim bedoeld, aangezien I Par. II 50 Cariathiarim genoemd wordt als nakroost van Ephratha, de huisvrouw van Caleb, evenals zulks v. 51 met Bethlehem geschiedt; deze opvatting wordt eenigszins bevestigd door het parallelisme van hetgeen volgt in den grondtekst: ‘wij vonden haar in de velden van Jaʽar’; dit laatste was, naar het schijnt, de verkorte naam van Kirjath-Jearim of Cariathiarim, d.i. woudstad. In de Vulgaat is de eigennaam vertaald door <hi type="italic">in de velden des wouds.</hi> De zin kan dus zijn: <hi type="italic">Wij hoorden</hi>, dat de Ark zich oudtijds in den tabernakel te Silo, op het grondgebied der Ephraïmieten, bevond, en nu <hi type="italic">vonden wij haar</hi> op een minder waardige plaats, te Cariathiarim. Of: wij hoorden, dat zij zich te Cariathiarim bevond en konden ze ook werkelijk daar vinden.</div>
 <div id="n1915">David spreekt hier in naam van het volk, dat te Cariathiarim (vgl. I Par. XIII 6) vergaderd was om de Ark af te halen. Gods <hi type="italic">woontent</hi> is de tabernakel, die tevens aangeduid wordt door <hi type="italic">de plaats, waar zijne voeten staan.</hi> Hebr.: ‘nedervallen (d.i. aanbiddend) voor de schabel zijner voeten’, d.i. (zie Ps. XCVIII noot 7) voor de Ark. Bij het lichten der Ark zegt dan de Psalmist tot God: <hi type="italic">Rijs op</hi> enz. v. 8.</div>
 <div id="n1916"><hi type="italic">Naar uwe rust</hi>, d.i. naar Sion, waar Gij voortaan zult blijven boven de <hi type="italic">Ark van uwe heiliging</hi>, d.i. bij welke Gij uwe heiligheid openbaart of de uwen heiligt. Zie Ps. LXVII noot 1 en 2.</div>
 <div id="n1917">Voor <hi type="italic">gerechtigheid</hi> staat v. 16 en II Par. VI 41 ‘heil’. De <hi type="italic">heiligen</hi> zijn hier de vrome Israëlieten, die reden zullen hebben om te <hi type="italic">juichen</hi>, daar de Ark in hun midden is en zij dientengevolge ruim zullen gezegend worden.</div>
 <div id="n1918">De Psalmist herhaalt hier zijne bede van v. 1. De zin is: Om den vromen ijver van uwen trouwen dienaar David verstoot het gebed niet van dengene, dien Gij tot uwen koning hebt doen zalven. Waarschijnlijk wordt hier Salomon bedoeld (zie noot 1) met zijne opvolgers. Waarom God hem moet verhooren en zegenen, volgt in v. 11-12 en v. 13 volg.</div>
 <div id="n1919">Herinnering aan de door God aan David gedane belofte van II Reg. VII 5-16 en I Par. XVII 10-14. Door <hi type="italic">vrucht uws lichaams</hi> wordt hier wel de geheele nakomelingschap van David aangeduid. Vgl. Ps. LXXXVIII noot 3 en 5.</div>
 <div id="n1920">Gods <hi type="italic">getuigenissen</hi> zijn zijne voorschriften. Dat God die belofte zal vervullen is duidelijk; want (v. 13) Hij heeft zich op Sion gevestigd en wel (v. 14) voor altoos, om daardoor den troon van zijnen plaatsvervanger in het Godsrijk onwrikbaar te maken.</div>
 <div id="n1921">Hebr.: ‘haren leeftocht (Septuag. hare jacht, d.i. hare spijs) zal ik zegenen’.</div>
 <div id="n1922">Zie noot 9.</div>
 <div id="n1923">Door <hi type="italic">hoorn</hi> wordt hier de macht en heerlijkheid bedoeld, die God aan <hi type="italic">David</hi>, zijnen <hi type="italic">gezalfde</hi>, d.i. aan diens nakroost, zal verleenen, of ook het krachtig en gezegend nakroost zelf. Door <hi type="italic">lamp</hi> wordt herhaaldelijk (vgl. III Reg. XI 36 en XV 4; IV Reg. VIII 19) een nakomeling aangeduid; de zin is dus: Ik zal aan mijnen gezalfde, nl. David of Salomon, nakroost bezorgen. Sommigen zien hier in <hi type="italic">lamp</hi> of licht enkel een zinnebeeld van heil en zegen. Vgl. Ps. XVII noot 4 en 26.</div>
 <div id="n1924">Hebr.: ‘maar op hem (op zijn hoofd en dat zijner nakomelingen) zal zijne kroon schitteren’, nl. die Ik hem geschonken heb om hem tot <hi type="italic">heiliging</hi> te strekken, en die hem als een geheiligden persoon zal doen kennen. <br/>- De H. Hilarius en anderen leggen hoofdzakelijk v. 11 en 17-18 in den letterlijken zin uit als een voorspelling der komst van den Messias, door en in wien alleen alle aan David gedane beloften hare volledige vervulling konden erlangen (vgl. Ps. LXXXVIII noot 5, 20 en 24). Anderen vinden in de <hi type="italic">vrucht</hi> (v. 11), den <hi type="italic">hoorn</hi> en de <hi type="italic">lamp</hi> (v. 17) naar den letterlijken zin Salomon, naar den typischen zijn tegenbeeld, Christus, aangeduid, aan wien in de H. Schrift beide laatste namen worden toegekend (vgl. Apoc. XXI 23; Luc. I 69). Intusschen zien de HH. Athanasius, Hiëronymus en Augustinus hier, evenals Joan. V 35, door de <hi type="italic">lamp</hi> den H. Joannes, voorlooper des Zaligmakers, aangeduid. In het sluitvers worden dan de overwinningen van den Heiland en zijne Kerk voorspeld, benevens de glorie, welke Hem en zijnen heiligen ten deel valt in den hemel.</div>
 <div id="n1925">Zie Ps. CXIX noot 1. <hi type="italic">Van David</hi> ontbreekt in de Septuagint. De meesten houden dit opschrift voor juist en meenen, dat David dezen Psalm zong, toen hij alle stammen onder zijnen schepter vereenigd had (vgl. II Reg. V 1-4 en I Par. XI 1-7); op die vereeniging werd het zegel gedrukt door de godsdienstige gemeenschap, weshalve deze hier aangeprezen wordt. Volgens anderen prijst de Psalm de zegeningen van de godsdienstige hereeniging der stammen of der levieten na de ballingschap (zie Ps. CXXXIII). De inhoud maakte overigens den Psalm tot een alleszins passend lied voor de rondom het heiligdom geschaarde pelgrims.</div>
 <div id="n1926">Dit geldt voor elk eendrachtig samenzijn; intusschen wordt hier bepaaldelijk de innige vereeniging van <hi type="italic">broeders</hi>, d.i. kinderen van het ééne uitverkoren volk, bedoeld, die te Jerusalem (v. 3<hi type="italic">b</hi>) vergaderen, waar God zijnen milden zegen over hen uitstort; de zegeningen van die onderlinge godsdienstige gemeenschap dalen over allen neder gelijk afvloeiende olie (v. 2) en neerzijgende dauw (v. 3).</div>
 <div id="n1927">Die eensgezindheid brengt in ruime mate gemeenschappelijk heil aan voor allen, op dezelfde wijze als de rijkelijk over het hoofd van Aäron, d.i. den hoogepriester, uitgegoten <hi type="italic">zalfolie afvloeit op</hi> zijnen <hi type="italic">baard</hi> en <hi type="italic">op den boord</hi>, d.i. den bovensten rand, <hi type="italic">van zijn gewaad</hi> en zich over zijn ganschen persoon uitstort.</div>
 <div id="n1928">Die eensgezindheid is rijk aan zegeningen, gelijk een overvloedige <hi type="italic">dauw</hi>, die op den hoogen <hi type="italic">Hermon</hi> ontstaat en <hi type="italic">die</hi> tot <hi type="italic">op den Sionsheuvel nederdaalt.</hi> Sommigen meenen, dat hier sprake is van den <hi type="italic">dauw</hi>, die zich over de gansche uitgestrektheid van den Hermon en dus ook over den <hi type="italic">Sion</hi> (hier niet de bekende heuvel te Jerusalem, maar een der lagere toppen van den Hermon, vgl. Deut. IV 48), verspreidt.</div>
 <div id="n1929"><hi type="italic">Daar</hi>, d.i. op Sion en overal, waar broeders (v. 1) eendrachtig samenwonen, <hi type="italic">gebiedt de Heer</hi>, d.i. stort Hij zijnen <hi type="italic">zegen</hi> uit en schenkt Hij een lang en gelukkig leven. <br/>- De door den Psalmist bezongen zegeningen van een eendrachtig samenwonen vallen in hoogere mate ten deel, zegt de H. Prosper, aan de ledematen van Jesus Christus, die, door innige liefde met Hem verbonden, de ééne ware Kerk uitmaken. In den volsten zin, zegt Bellarminus, wordt dit vervuld in den hemel, waar de heiligen in de volmaaktste eendracht samenwonen; waar de liefde van Christus als olie over al zijne geestelijke ledematen, en de dauw der glorie Gods nederdaalt over alle heiligen, die daar met het eeuwig leven gezegend worden.</div>
 <div id="n1930">Zie Ps. CXIX noot 1. Wie naar de bedoeling van den zanger in dezen laatsten ‘Psalm der opgangen’ de priesters en levieten tot gebed aanspoort, is niet met zekerheid te bepalen. Mogelijk geschiedde zulks door de vertrekkende pelgrims of wel door het volk na het avondoffer of door de priesters en levieten, wier diensturen ten einde geloopen waren.</div>
 <div id="n1931"><hi type="italic">Ziet</hi>, d.i. Welaan!</div>
 <div id="n1932"><hi type="italic">Staat</hi>, d.i. den dienst waarneemt. Vgl. Deut. X 8; XVIII 7; Dan. I 5. <hi type="italic">In de voorhoven</hi> enz. ontbreekt in den grondtekst; <hi type="italic">in de nachten</hi> (v. 2) behoort daarentegen aldaar bij: <hi type="italic">Gij</hi>, <hi type="italic">die staat</hi> enz. Zie Ps. LXXXIII noot 2.</div>
 <div id="n1933">Blijkens I Par. IX 33 hadden eenige levieten in den tempel nachtdienst, waarschijnlijk tot bewaking van het heiligdom.</div>
 <div id="n1934">Antwoord der priesters en levieten. <hi type="italic">U</hi> staat hier in het enkelvoud om de schare aan te duiden, die het heiligdom gaat verlaten. <hi type="italic">Uit Sion</hi>, d.i. uit het heiligdom; vandaar ging alle heil uit; daar immers woonde God, <hi type="italic">die den hemel</hi> enz., d.i. die de Almachtige is. <br/>- Bellarminus ziet in dezen Psalm hoofdzakelijk eene opwekking, gericht tot de heiligen des hemels om God eeuwig in zijn huis en heiligdom te verheerlijken. Het slotvers is dan een wensch, dat de Almachtige hen met alle zegeningen moge vervullen.</div>
 <div id="n1935">Verscheidene verzen van dezen Psalm zijn ontleend aan of herhaald in andere schriftuurplaatsen; v. 1-2 aan Psalm CXXXIII 1-2; v. 7 aan Jer. X 13 en LI 16; v. 14 aan Deut. XXXII 36; v. 15-18 aan Psalm CXIII 4-8. Bij welke gelegenheid en door wien die samenstelling geschiedde is onbekend; sommigen gissen, dat zij het werk van Jeremias is; anderen meenen, dat de Psalm na de ballingschap werd samengesteld ten gebruike bij de openbare liturgie en om de Israëlieten aan te sporen tot dankbaarheid en eerbied jegens den éénen waren God.</div>
 <div id="n1936">Zie Ps. CXXXIII noot 3.</div>
 <div id="n1937">Zie Psalm VIII noot 4. Waardoor Gods goedheid vooral bleek, wordt vermeld in v. 4.</div>
 <div id="n1938"><hi type="italic">Jacob</hi> en <hi type="italic">Israël</hi> duiden hier evenals elders het gansche nageslacht van dien aartsvader aan.</div>
 <div id="n1939">Looft den Heer, <hi type="italic">want</hi> door het beschouwen zijner werken (v. 6 volg.) <hi type="italic">weet ik</hi>, en gij dus met mij, dat Hij de Oneindige en Almachtige is.</div>
 <div id="n1940">De Psalmist somt hier eenige daden op van Gods almacht (v. 6). God doet de <hi type="italic">wolken van het uiteinde der aarde</hi>, d.i. aan den gezichteinder of uit de zee, die de aarde omspoelt, opkomen en <hi type="italic">maakt</hi>, dat de bliksemende onweerswolken zich ontlasten door een weldadigen regen.</div>
 <div id="n1941">Hij houdt de <hi type="italic">winden</hi> opgesloten voor zijne oogmerken en zij kunnen eerst dan losbarsten, als Hij ze <hi type="italic">te voorschijn brengt.</hi></div>
 <div id="n1942">Een bijzondere reden, waarom de <hi type="italic">naam</hi> des Heeren (v. 13) eeuwig roemwaardig zal zijn, is, dat God zelf <hi type="italic">recht doet</hi> wedervaren aan het verdrukte <hi type="italic">volk</hi> zijner <hi type="italic">dienaren</hi>, over welke Hij zich gaarne ontfermt.</div>
 <div id="n1943">Zie Ps. CXIII noot 11 en 12.</div>
 <div id="n1944">Een wensch om den Heer vooral te Jerusalem, de stad zijner voorliefde, verheerlijkt te zien, maar ongetwijfeld ook om die verheerlijking zich van daar uit te zien verbreiden over de geheele wereld. In den grondtekst sluit de Psalm met ‘alleluia’, dat in de Septuagint en de Vulgaat naar den volgenden Psalm is overgebracht. <br/>- Bellarminus vindt in dezen Psalm de gevoelens uitgedrukt dergenen vooral, die in het hemelsche huis des Heeren (v. 2) staan en het van zijnen lof doen weergalmen. De H. Augustinus ziet in den mystischen zin van dezen Psalm eene verheerlijking van hetgeen God gedaan heeft en blijft doen in en buiten zijne Kerk.</div>
 <div id="n1945">Deze Psalm is, wat den inhoud aanbetreft, verwant met Psalm CIV-CVI en CXXXIV; in den vorm komt hij overeen met onze litanieën. Uit I Par. XVI 41 en II Par. VII 3, 6 blijkt, dat de telkens herhaalde tweede helft van elk vers een bij den openbaren godsdienst gebruikelijk formuliergebed was, hetwelk met begeleiding van muziekinstrumenten gezongen werd. Zie Psalm CXII noot 1.</div>
 <div id="n1946">Zie Psalm XXIII noot 3.</div>
 <div id="n1947">Blijkens Deut. XXIX 7 en 8 viel hun gebied ten deel aan de stammen Ruben en Gad en aan den halven stam Manasses.</div>
 <div id="n1948"><hi type="italic">In onze vernedering</hi>, d.i. zoo dikwijls wij door onze vijanden overmand en verdrukt werden.</div>
 <div id="n1949">Voedsel aan alle menschen en dieren.</div>
 <div id="n1950">Deze herhaling van v. 3 ontbreekt in den grondtekst en de Septuagint. <br/>- De drie eerste verzen van dezen Psalm beginnen met <hi type="italic">looft</hi> enz. en noemen beurtelings in den grondtekst God met zijne drie noofdnamen Jehova, Elohim en Adonaï. Oudere schriftverklaarders vinden daarin eene aanduiding der H. Drievuldigheid. Men gist, dat de Heiland dezen Psalm als ‘het groote Hallel’ (zie Psalm CXII noot 1) met zijne leerlingen gebeden heeft na het laatste Avondmaal. Vgl. Matth. XXVI 30.</div>
 <div id="n1951">Dit opschrift ontbreekt in den grondtekst. De vermelding (v. 1) der Babylonische ballingschap wijst op eenen anderen dichter dan David. Sommigen nemen aan, dat <hi type="italic">Jeremias</hi> den Psalm aan de ballingen heeft aanbevolen, opdat zij hun oog zouden blijven richten op Jerusalem. Anderen leggen het opschrift uit: Psalm naar het voorbeeld van David door Jeremias gedicht, of bij David's Psalmen gevoegd door Jeremias. Velen meenen, dat de Psalm door eenen leviet gedicht werd hetzij na, hetzij gedurende de ballingschap. In dit laatste geval dienden de werkwoorden van v. 1-3 in den tegenwoordigen tijd te staan.</div>
 <div id="n1952">Het land <hi type="italic">Babylon</hi> werd besproeid door twee <hi type="italic">stroomen</hi>, den Euphraat en den Tigris, die een reeks van rivieren opneemt. In het Noorden werpt een tak van den Euphraat zich in den Tigris, wiens armen in het Zuiden naar den Euphraat terugvloeien. Talrijke kanalen, waarvan ten huidigen dage de sporen nog zichtbaar zijn, doorsneden als <hi type="italic">stroomen</hi> het land en maakten het buitengewoon vruchtbaar. Thans ligt het onbebouwd en brengt vooral die groote <hi type="italic">wilgen</hi> (v. 2) voort, die men in het opgedolven Assyrisch beeldhouwwerk voorgesteld vindt. Hier worden misschien in het bijzonder treurwilgen (Salix babylonica) bedoeld. De ballingen <hi type="italic">zaten</hi> in de houding van treurenden (vgl. Thren. I 1; II 10; III 28 enz.), aan de <hi type="italic">stroomen</hi>, ver verwijderd van het gewoel, <hi type="italic">en weenden</hi>, omdat zij niet alleen van het vaderland, maar ook en vooral van het heiligdom gescheiden en dus van den zegen der goddelijke tegenwoordigheid aldaar verstoken waren. Vgl. Psalm V noot 5 en XIV noot 1.</div>
 <div id="n1953"><hi type="italic">Midden daarin</hi>, d.i. in het land der ballingschap. Door ‘organa’ der Vulgaat kunnen alle muziekinstrumenten bedoeld zijn, vooral echter snaarinstrumenten. De grondtekst heeft ‘harpen’ of ‘citers’. De Psalmist drukt hier dichterlijk uit, dat de <hi type="italic">harpen</hi> onaangeroerd bleven, omdat de ballingen zich in hun heimwee niet tot opgewekten zang en snarenspel gestemd voelden; integendeel een aanzoek om te zingen (v. 3: <hi type="italic">want</hi>) strekte slechts tot vermeerdering hunner droefenis.</div>
 <div id="n1954"><hi type="italic">Woorden van gezangen</hi> en <hi type="italic">Sion's liederen</hi> duiden hier wel de heilige gezangen der godsdienstoefeningen aan, die v. 4 <hi type="italic">lied des Heeren</hi> genoemd worden. Mogelijk was de vraag der Babyloniërs, aan welke de bedrevenheid der levieten niet onbekend kon zijn, goed gemeend en spoorden zij de Israëlieten aan om zich in Babylonië te gewennen en dus Jerusalem maar te vergeten. Vandaar dat in het antantwoord der Israëlieten (v. 4-6) van dat vergeten gesproken wordt. De grondtekst en de Septuagint hebben: ‘en die ons hadden weggesleept (vroegen ons) vreugde(gezang): Zingt ons (een) uit Sion's liederen’.</div>
 <div id="n1955">Hoe konden wij een heilig <hi type="italic">lied</hi> op onheiligen bodem zingen? Dan moest Jerusalem vergeten zijn!</div>
 <div id="n1956">Liever dan <hi type="italic">mijne rechterhand</hi> tot harpspel en <hi type="italic">mijne tong</hi> tot vreugdezang te gebruiken, ten teeken dat <hi type="italic">ik Jerusalem vergeet</hi>, mag ik lijden, dat mijne hand verdorre en (ik als harpenaar met haar) vergeten worde. Hebr.: ‘dan vergete mijne rechterhand’, d.i. haren dienst te doen, m.a.w. dat zij verstijve!</div>
 <div id="n1957"><hi type="italic">Als ik Jerusalem</hi> niet op de eerste plaats stel als bron en voorwerp <hi type="italic">mijner vreugde;</hi> m.a.w.: gescheiden van Jerusalem ken ik noch vreugde noch vreugdeliederen.</div>
 <div id="n1958">Bij het noemen van Jerusalem herinnert zich de zanger met smart, hoe de heilige stad verwoest en ontheiligd werd en roept hij Gods wraak over hare verdelgers. De zin is: <hi type="italic">Gedenk</hi>, <hi type="italic">o Heer</hi>, en straf wat de Idumeërs deden <hi type="italic">ten dage</hi> van Jerusalem's ondergang. Blijkens Ezech. XXXVI 5 en Abd. 11 hadden de Idumeërs de belegeraars van Jerusalem bijgestaan; Thren. IV 21 en Ezech. XXV 12; XXXV 5 wordt hun daarom de straf voorspeld, die de zanger hier over hen afbidt.</div>
 <div id="n1959">Jubelend over Jerusalem's val spoorden zij de Chaldeërs aan om de stad tot in hare grondvesten te sloopen.</div>
 <div id="n1960"><hi type="italic">Dochter van Babylon</hi> staat hier, evenals Zach. II 7, dichterlijk voor de stad Babylon of hare bevolking. In plaats van <hi type="italic">ellendige</hi> heeft de grondtekst ‘verwoeste’. Cyrus, die den ballingen verlof gaf huiswaarts te keeren, nam Babylon wel in, maar verwoestte het niet. Uit Is. XIII echter wist de Psalmist ongetwijfeld, dat het vernield zou worden; zijn wensch is dus tevens een bevestiging van die later vervulde voorspelling.</div>
 <div id="n1961">Het vermoorden van kleine kinderen in de ingenomen steden was in die tijden krijgsgebruik (vgl. IV Reg. VIII 12; Nah. III 10) en zou naar Is. XIII 16 ook te Babylon geschieden. De Psalmist prijst hen, die dit doen, in zoover <hi type="italic">gelukkig</hi>, als zij de werktuigen zijn van Gods gerechtigheid, die op de Babyloniërs weerwraak oefent. Zie Ps. V noot 8. <br/>- Naar Bellarminus en Lindanus was de ballingschap te Babylon een beeld van het ballingsoord der menschen hier op aarde, waar zij van het hemelsch Sion verwijderd zijn; in den geestelijken zin leert hen dus (v. 5-6) de Psalmist, welke gevoelens hen hier beneden dienen te bezielen. Door de Idumeërs (v. 7) worden dan naar den H. Augustinus de wereldschgezinden; door de Babyloniërs (v. 8<hi type="italic">a</hi>) de duivelen; door hunne ‘kleinen’ (v. 8<hi type="italic">b</hi>) hunne handlangers, de vervolgers der Kerk, bedoeld, die tegen Christus, den ‘steen des aanstoots’, zullen verpletterd worden (vgl. Matth. XXI 44).</div>
 <div id="n1962">De inhoud van den Psalm is met dit opschrift niet in tegenspraak. Mogelijk heeft David hem gezongen na een of meer schitterende, met Gods hulp behaalde overwinningen, die hem en anderen een bekrachtiging moesten zijn der hem gedane beloften van II Reg. VII 12-16. In dien zin is de Psalm profetisch evenals Ps. XVII, XX, LX. De Septuagint heeft ‘van David, van Aggeüs en Zacharias’, misschien omdat die profeten dezen Psalm na de ballingschap als danklied deden bidden.</div>
 <div id="n1963"><hi type="italic">Omdat Gij</hi> enz. ontbreekt o.a. in den grondtekst.</div>
 <div id="n1964">De grondtekst heeft hier ‘elohim’, dat hier ‘de goden’, beteekent, waaronder misschien de overheidspersonen (vgl. Exod. XXII 9) of de vorsten (vgl. Ps. LXXXI noot 1), volgens de Vulgaat daarentegen de <hi type="italic">engelen</hi> bedoeld zijn.</div>
 <div id="n1965">Zie Ps. V noot 6.</div>
 <div id="n1966">Naar de Septuagint en de Vulgaat is de zin: Gij hebt <hi type="italic">uwen heiligen naam</hi>, d.i. de heiligheid van uw wezen (vgl. Ps. VIII noot 4), in al zijne heerlijkheid doen schitteren, nl. door uwe wonderdadige hulp (zie v. 4). Het Hebr. kan beteekenen: ‘Omdat Gij groot gemaakt hebt boven al uwe namen uw woord’, d.i. uwe mij verleende hulp heeft uwe trouw boven al uwe eigenschappen, of: uwe belofte (zie noot 1) heeft uwe grootheid meer dan ooit doen schitteren.</div>
 <div id="n1967">Hebr.: ‘Ten dage, dat ik riep, verhoordet Gij mij, maaktet Gij mij moedig, (was er) kracht in mijne ziel.’</div>
 <div id="n1968">Door <hi type="italic">woorden</hi> van Gods <hi type="italic">mond</hi> worden hier waarschijnlijk de beloften bedoeld, aan David gedaan omtrent de duurzaamheid van zijnen troon (zie noot 1). Gods wonderbare, aan David openlijk verleende hulp deed die beloften als weergalmen in de ooren van <hi type="italic">alle koningen der aarde</hi>, zoodat zij wel moesten inzien, dat de God van Israël (v. 5) heerlijk is boven alle goden, hetgeen overigens reeds blijkt uit zijne daden (v. 6).</div>
 <div id="n1969">Dat zij de <hi type="italic">wegen</hi>, d.i. de handelwijze van God ten opzichte der menschen, in een lied verheffen; immers door de mij bewezen hulp heeft Hij getoond, hoe groot zijne <hi type="italic">heerlijkheid</hi> is.</div>
 <div id="n1970">God is verheven en daaruit volgt, dat Hij <hi type="italic">op het geringe</hi>, d.i. op alle ootmoedigen, met welwillendheid <hi type="italic">neerziet</hi> en dat Hij <hi type="italic">uit de verte</hi>, d.i. uit den verren hemel, <hi type="italic">het hooge</hi>, d.i. de trotschen, <hi type="italic">kent</hi>, d.i. doorschouwt, oordeelt en straft. Dat had God onlangs gedaan door hem, den herdersknaap, te steunen en te verheffen en zijne trotsche vijanden te vernederen. Daaruit schept de Psalmist nu (v. 7-8) nieuw vertrouwen voor de toekomst.</div>
 <div id="n1971">Aan mijne vijanden. Hebr.: ‘de Heer zal voor mij voleindigen’, nl. het begonnen werk der vernedering mijner vijanden. <br/>- David's overwinningen waren een voorspel en onderpand der overwinningen van Christus. Volgens Bellarminus heeft de Psalmist hier beide overwinningen op het oog en vraagt hij bij zijne zegepraal de voltooiing daarvan (zie noot 10) door de komst en zegepraal van den Messias. Bij voorbaat prijst hij dan God (v. 1-2<hi type="italic">a</hi>), omdat hij, door Hem verhoord, de komst van den Messias en de bekeering der heidenen heeft mogen voorzien en voorspellen; hij aanbidt en looft God, omdat Hij in de vervulling zijner belofte (v. 2<hi type="italic">b</hi>) zijnen heiligen naam, d.i. het menschgeworden Woord (aldus de H. Hiëronymus), boven alles zal verheerlijken (Philipp. II 9). Door diens bemiddeling hoopt hij dan steeds verhoord te worden en grooter zielskracht (v. 3) te verwerven. Eens (v. 4) zullen allen overal alle woorden der openbaring van Christus leeren kennen (Rom. X 18); dan zullen zij (v. 5) de wegen des Heeren bewandelen en Hem verheerlijken, omdat Hij (v. 6) in zijn oneindige wijsheid de trotschen vernedert, de kleinen verheft. Om die reden hoopt de zanger dan ook (v. 7), dat Christus, de rechterhand des Vaders, hem van alle gevaren zal bevrijden en dat God aan zijne vijanden (v. 8) vergelding zal schenken door hunne algeheele nederlaag bij de komst van den Zaligmaker.</div>
 <div id="n1972">Zie Ps. IV noot 1. Deze overheerlijke, doch ook moeilijke Psalm werd misschien door David gezongen, toen hij alle stammen onder zijnen schepter gebracht en allen aan Jehova onderworpen had, behalve eenige goddeloozen, die God weerstreefden en zijne voorzienigheid loochenden (v. 19 volg.). Met dezen wil de zanger dan ook niets gemeen hebben, zoodat God (v. 23-24) door niets belet wordt hem te zegenen. In den grondtekst komen enkele Aramaïsmen voor, die wellicht reeds ten tijde van David gebruikelijk waren; enkelen meenen, dat de oorspronkelijke Psalm van David na de ballingschap eenigszins uitgebreid werd. Mogelijk hebben daarom eenige Grieksche handschriften behalve <hi type="italic">een Psalm van David</hi> ook nog: ‘Van Zacharias. In de verstrooiing’.</div>
 <div id="n1973">Omdat Gij de Alwetende en de Alomtegenwoordige zijt. Bij het slot (v. 23-24) komt de Psalmist op deze hoofdgedachte terug, om, als vrucht zijner verheerlijking van Gods alwetendheid, diens leiding op den weg des heils af te smeeken.</div>
 <div id="n1974">Al mijn doen en laten.</div>
 <div id="n1975"><hi type="italic">Van verre</hi>, d.i. uit den hemel (vgl. Ps. XXXII 13-15), of volgens anderen: lang te voren, vooraleer zij zijn opgekomen. Wat hier door <hi type="italic">meetsnoer</hi> wordt aangeduid, is moeilijk te bepalen; het Grieksche woord, waaraan het beantwoordt, kan een lengtemaat of eenen met het meetsnoer bepaalden weg beteekenen; <hi type="italic">voetpad</hi> en <hi type="italic">meetsnoer</hi> duiden dan den levensweg, d.i. de lotsbestemming of de levenswijze, van den Psalmist aan. Volgens sommigen beteekent het ‘bies’ of ‘mat’, nl. om er op te zitten, en zijn <hi type="italic">voetpad</hi> en ‘bies’ hier in denzelfden zin gebezigd als <hi type="italic">opstaan</hi> en <hi type="italic">zitten</hi> in v. 2. In dien zin luidt wellicht ook de grondtekst: ‘mijn gaan en mijn liggen zift gij uit’.</div>
 <div id="n1976">De Psalmist breekt hier plotseling af; vermoedelijk moet men aanvullen: dat Gij niet kent of vooruitziet; want (v. 5) Gij weet alles. Hebr.: ‘er is geen woord op mijne tong (v. 5) of zie, Heer, Gij kent het gansch. Van achteren en van voren houdt Gij mij ingesloten en Gij hebt uwe hand op mij liggen’, d.i. Gij kent mijne gedachten en woorden en hebt mij geheel en al in uwe macht.</div>
 <div id="n1977">Te machtig en onbegrijpelijk is mij de kennis en wijsheid, met welke Gij mij (v. 5) gemaakt hebt en bestiert! <hi type="italic">Ik kan er niet bij</hi>, d.i. zij is voor mij onbereikbaar en onbegrijpelijk; immers (v. 7-13) Gij ziet en weet alles als de Alomtegenwoordige.</div>
 <div id="n1978">Aan de beschouwing van Gods eindelooze kennis sluit zich thans natuurlijk die zijner alomtegenwoordigheid. Tevergeefs zou men zoeken aan God te ontsnappen; zijn <hi type="italic">geest</hi> doordringt de geheele schepping; zijn <hi type="italic">aangezicht</hi> of oog dringt door tot in de verborgenste schuilhoeken; Hij is met zijn wezen (v. 8) en met zijne almacht (v. 10) overal tegenwoordig, in den <hi type="italic">hemel</hi> en in de <hi type="italic">onderwereld</hi> (v. 8), in het oosten (‘<hi type="italic">bij de morgenschemering</hi>’) en in het verre westen (‘<hi type="italic">aan de grenspalen der zee</hi>’ v. 9).</div>
 <div id="n1979">De zin is overeenkomstig den grondtekst en de Septuagint: al zou ik mij bij de eerste morgenschemering in het oosten opmaken om mij zoo snel als een zonnestraal te verplaatsen naar de westelijke grenzen der (Middellandsche) zee</div>
 <div id="n1980">Ik kan dien weg niet opgaan zonder uwe bijzondere leiding, en steeds blijf ik ten volle aan <hi type="italic">uwe rechterhand</hi> onderworpen.</div>
 <div id="n1981">De zin is wellicht: en zou ik willen, dat mij <hi type="italic">de duisternis</hi> voor uw oog geheel deed verdwijnen, dan hielp ook dat niet; want ook <hi type="italic">de nacht</hi> omstraalt mij met licht, terwijl ik mij overgeef aan <hi type="italic">geneugten; want voor U</hi> enz. v. 12. Sommigen leggen v. 11 uit: Zeg ik: wellicht verbergt mij de duisternis, en moge daarom de nacht het eenige licht bij mijne geneugten zijn, wat zal mij dat baten? Want voor U enz. Hebr.: ‘En zeide ik: volle duisternis omhulle mij, en nacht zij rondom mij het licht, ook (v. 12) is voor U de duisternis niet donker, en de nacht is helder als de dag’.</div>
 <div id="n1982">Zooals de duisternis van den nacht voor U is, zoo is ook het licht van den dag; m.a.w. dag en nacht zijn voor U gelijk, en zoo is U niets verborgen, zelfs niet de geheimste gedachten van den mensch; <hi type="italic">want</hi> (v. 13) enz.</div>
 <div id="n1983">Sommigen meenen, dat dit vers dient verbonden te worden met v. 1. Heeft God 's menschen <hi type="italic">nieren</hi>, de zetelplaats der begeerten en driften (zie Psalm VII noot 11), <hi type="italic">in bezit</hi>, welk menschelijk gevoel kan Hem dan verborgen blijven? En dat Hem niets in den mensch onverschillig is, blijkt daaruit, dat Hij hem van zijne prilste jeugd af aan heeft <hi type="italic">opgenomen</hi>, d.i. beschermd. Hebr. waarschijnlijk: ‘Gij hebt mijne nieren gevormd, Gij hebt mij samengevlochten (geweven) in den schoot mijner moeder’.</div>
 <div id="n1984">Naar den grondtekst kan de zin zijn: ‘Daarom prijs ik U, dat ik zoo ontzettend wonderbaar gevormd ben’. De Psalmist lascht hier een uitroeping in van bewondering en van dankbaarheid jegens God, wiens almacht en wijsheid vooral schittert in de wonderbare vorming van den mensch, het pronkstuk der schepping.</div>
 <div id="n1985">Het <hi type="italic">gebeente</hi>, dat als den grondslag van den menschelijken lichaamsbouw uitmaakt, en daaraan vastheid (‘substantia’) verleent, staat hier voor het geheele lichaam, dat <hi type="italic">in het verborgen</hi> van den moederschoot als in <hi type="italic">de diepten van de aarde</hi> werd gevormd. Hebr.: ‘geweven’ (zie noot 12), nl. uit vezels van verschillenden aard en kleur.</div>
 <div id="n1986">Dit vers is zeer duister; mogelijk is de zin der Vulgaat: de <hi type="italic">oogen</hi> uwer Voorzienigheid <hi type="italic">zagen</hi> mij, toen ik nog onvolkomen gevormd was in den moederschoot; want allen, die in het leven geroepen worden, zijn reeds vóór hun bestaan <hi type="italic">opgeschreven in uw boek</hi>, d.i. zij staan voor uwen geest, en reeds dan zijn al hunne levens<hi type="italic">dagen</hi> door U <hi type="italic">bepaald.</hi> De zin der Septuagint is wellicht: allen zijn in uw boek ingeschreven; van dag tot dag worden zij onder uw oog in den moederschoot gevormd, voordat iemand van hen het daglicht ziet. De grondtekst beteekent misschien: mijn kluwen (mijnen levensdraad of den nog ongevormden klomp mijns lichaams) zagen uwe oogen en in uw boek werden al mijne dagen geschreven (bepaald) eer een van hen was.</div>
 <div id="n1987">Naar de Vulgaat schijnt de Psalmist er thans op te willen wijzen, hoe God voor alle vromen is wat Hij naar het voorafgaande in het bijzonder voor hem geweest is en nog is. De zin schijnt te zijn: hoezeer blijkt het <hi type="italic">mij</hi>, dat Gij voor <hi type="italic">uwe vrienden</hi>, de vrome Israëlieten, zorgt; Gij overlaadt ze met <hi type="italic">eere</hi> en maakt ze machtig <hi type="italic">boven</hi> alle <hi type="italic">mate</hi> en (v. 18) ontelbaar. Sommigen meenen, dat de Psalmist er op wijst, hoe hij God eert in de vrome Israëlieten, en hoe dezen dan ook door zijn toedoen in macht en aantal (v. 18) zijn toegenomen, alhoewel er (v. 19 volg.) ook nog goddeloozen zijn. De zin van den grondtekst is waarschijnlijk, aansluitend aan v. 16: ‘hoe zwaar (d.i. onbegrijpelijk of kostbaar) zijn uwe gedachten, hoe overgroot is hunne som’ (d.i. hun aantal).</div>
 <div id="n1988">De zin is waarschijnlijk: zij zijn zoo talrijk, dat, wilde <hi type="italic">ik ze tellen</hi>, ik dag en nacht zou bezig blijven en dan 's morgens nog voor U zou staan en tellen.</div>
 <div id="n1989">In zijne bewondering van Gods grootheid verontwaardigt de Psalmist zich er over, dat <hi type="italic">de zondaars</hi> Hem beleedigen; hij wil niets met hen gemeen hebben en roept Gods toorn over hen af. Zie Psalm V noot 6 en 8.</div>
 <div id="n1990">De zin van dit uitermate duister vers is, naar de Vulgaat, wellicht: want God lasterend zegt gij bij u zelven: De vromen hebben <hi type="italic">uwe steden</hi> wel in bezit, o God, maar zij zullen ze niet behouden. - Volgens sommigen: gij zegt, God ten hoon: Voor niets acht men, o God, uwe steden, d.i. waarin uwe vromen wonen. De zin van den grondtekst is misschien: die uwen heiligen naam, o God, tot euveldaden bezigen en hem ijdel gebruiken, uwe vijanden.</div>
 <div id="n1991">Reden, waarom hij in v. 19 Gods straf over hen afriep: het zijn Gods vijanden, wier misdaden tegen God hem diep grieven.</div>
 <div id="n1992">Een beroep van den Psalmist op de reinheid zijner bedoelingen (Hebr.: ‘en ken mijne gedachten’) en zijner handelingen (v. 24) om God te bewegen, dat Hij hem moge leiden op <hi type="italic">eenen eeuwigen weg</hi>, d.i. die niet uitloopt op verderf (vgl. Ps. I 6), maar hem leidt tot het eeuwige heil. <br/>- Wat David, het profetisch beeld van Christus, in dezen Psalm naar den letterlijken zin van zich zelven getuigt, wordt door den H. Hilarius en Dionynysius Carthusianus naar den geestelijken zin in den mond van Christus gelegd; naar den H. Augustinus heeft het in dezen laatsten zin betrekking deels op Christus, deels op zijne geestelijke ledematen. Aldus ook o.a. Lindanus.</div>
 <div id="n1993">Zie Ps. IV noot 1. Inhoud en stijl van dezen Psalm hebben veel overeenkomst met die van Ps. VII en LXIII, welke eveneens aan David worden toegeschreven. Mogelijk vond ook deze Psalm zijne aanleiding in de vervolging van Saül, den laster van Doëg (I Reg. XXII) of het verraad der Ziphieten (I Reg. XXVI).</div>
 <div id="n1994"><hi type="italic">De booze mensch</hi> is hier wellicht in het bijzonder Doëg; misschien echter is de uitdrukking verzamelend gebezigd, daar in v. 3 het meervoud staat.</div>
 <div id="n1995">Onophoudelijk tweedracht zaaien.</div>
 <div id="n1996">Vgl. Psalm XIII noot 7.</div>
 <div id="n1997">Mij te doen omkomen.</div>
 <div id="n1998">Gij zijt mijn machtige redder; uwe hulp zal als een schild of als een weldadige schaduw boven <hi type="italic">mijn hoofd</hi> zweven in de hitte <hi type="italic">van den strijd.</hi> David beschouwt die hulp als reeds verleend, gelijk hij ze overigens eertijds genoten had in zijnen strijd tegen Goliath en de Philistijnen.</div>
 <div id="n1999">Hebr. waarschijnlijk: ‘sta het verlangen des zondaars niet toe; laat hun plan niet gelukken; zij zouden zich verheffen.’</div>
 <div id="n2000">Thans verkondigt de Psalmist (v. 10-12) de vergelding, die God aan zijne vijanden en (v. 13-14) de bescherming, die Hij hem en den vromen zal doen ten deel vallen. Naar den grondtekst kan door ‘caput’ het hoofd, d.i. de aanvoerder (Saül of Doëg) of het hoofd in den eigenlijken zin, de schedel, der belagers, die David omsingelen, bedoeld worden; de zin is wellicht: wat den aanvoerder mijner vijanden en allen, die mij omsingelen, aangaat, op hen zal de <hi type="italic">kwelling</hi> nederkomen, welke zij mij door den laster <hi type="italic">hunner lippen</hi> willen berokkenen. Mogelijk ook: hunne geheele omsingeling, d.i. al hunne aanslagen en vervolgingen en al het kwaad, door hunne lastertong teweeggebracht, vallen op hen terug (zie Psalm VII noot 16).</div>
 <div id="n2001">Zij zullen ellendig tot val geraken. Hebr. waarschijnlijk: ‘gloeiende kolen (d.i. bliksems) mogen op hen neergeslingerd worden; laat hen in het vuur vallen, in afgronden (in waterkolken), dat zij (daaruit) nimmer opstaan’; een drievoudig beeld van het lijden, waarmede de goddeloozen door God mogen gestraft worden.</div>
 <div id="n2002">Mogelijk ook: vangen (drijven) rampen in eenen verderfelijken strik. Vgl. Psalm IX noot 11.</div>
 <div id="n2003"><hi type="italic">Ik weet</hi>, nl. bij ondervinding, dat God als beschermer en wreker <hi type="italic">van den behoeftige</hi> en <hi type="italic">de armen</hi>, d.i. der vervolgde en onderdrukte <hi type="italic">gerechten</hi> (v. 14), zal optreden, en dan zullen dezen, dankbaar voor die hulp, God verheerlijken.</div>
 <div id="n2004">Uwe gunst genieten. Vgl. Psalm XIV noot 1. <br/>- De HH. Augustinus, Hiëronymus, Chrysostomus en vooral de H. Hilarius zien in dezen Psalm een gebed, waardoor Christus (v. 2-9) Gods hulp inroept tegen den duivel en zijne handlangers, die Hem (en zijne ledematen) belasteren en bestrijden; maar zij zullen ook (v. 10-12) juist daarom in het eeuwige vuur hunne straf ontvangen, terwijl de vervolgde gerechtigen (v. 13-14) bevrijd en met de eeuwige zaligheid zullen beloond worden. Aldus ook Bellarminus en Lindanus.</div>
 <div id="n2005">De juistheid van dit opschrift wordt tamelijk algemeen erkend, alhoewel niet met zekerheid kan aangegeven worden bij welke bepaalde gelegenheid David dezen Psalm zong. Blijkbaar was hij ten zeerste door zijne vijanden (waarschijnlijk Saül, Doëg en hunne handlangers) in het nauw gebracht en vreesde hij door den nood tot verkeerde woorden of daden (v. 3-4) gebracht te worden. Vandaar zijn zoo dringend smeekgebed.</div>
 <div id="n2006">Naar het Hebr.: ‘Mijn gebed zij’ of ‘besta’. De zin is: het <hi type="italic">gebed</hi>, dat ik met <hi type="italic">verheffing</hi> der <hi type="italic">handen</hi> verricht, moge in uw oog welgevallig zijn gelijk een reuk- en avondoffer. Zie Exod. XXIX 38-39; XXX 7 en XII 6.</div>
 <div id="n2007">Zijne kwelling zou hem tot morren en andere zondige woorden kunnen aanleiding geven; daarom vraagt hij, dat God hem de kracht schenke om te zwijgen. Hebr.: ‘bewaar de deur mijner lippen’.</div>
 <div id="n2008">De zin is: zorg, dat <hi type="italic">mijn hart</hi> niet geneigd zij tot zondige <hi type="italic">verontschuldigingen</hi>, dienende om booze handelingen te vergoelijken, zooals goddeloozen zulks doen, en laat mij niet verleid worden om deel te nemen aan hetgeen zij voor uitgelezen houden en goedkeuren; m.a.w. (waarschijnlijk): laat mij niet, gelijk zij, door ongeoorloofde middelen streven naar redding en voorspoed. Hebr.: ‘Neig mijn hart niet tot boosheid om werken in goddeloosheid te doen met mannen, die kwaad plegen, en ik ete (of eet) niet mede van hunne lekkernijen’, d.i. dat ik niet mede doe aan hunne zondige daden, die zij begaan en verontschuldigen, omdat zij hun geneugten verschaffen. Misschien ook eenvoudig: ik heb met hen geene gemeenschap.</div>
 <div id="n2009">De zin is waarschijnlijk: alles wat <hi type="italic">een gerechtige</hi> mij in barmhartigheid doet, zelfs zijn <hi type="italic">tuchtigen</hi> en <hi type="italic">bestraffen</hi>, beschouw ik als een weldaad; de eer daarentegen en het geluk, dat de zondaar geniet, of dat van den kant des zondaars komt, wijs ik van mij af; want ook nu nog, terwijl zij hunne booze <hi type="italic">lusten</hi> botvieren en ik in kwelling ben, blijf ik God bidden, dat ik (v. 3-4) noch in woorden, noch in daden met hen instem. De grondtekst kan beteekenen: ‘Mij sla de gerechtige, (het is) barmhartigheid; hij kastijde mij, (het is) hoofdzalf; mijn hoofd were het niet af, want nog (is het zoo gesteld), dat mijn bidden tegen hunne boosheid (gericht is)’. Mogelijk is daarvan de zin: met de beschikkingen van Gods gerechtigheid ben ik tevreden; het zijn bewijzen zijner barmhartigheid en liefde; vast blijf ik vertrouwen, dat mijn gebed mij van de boosheid mijner vijanden zal bevrijden.</div>
 <div id="n2010"><hi type="italic">Hunne rechters</hi>, d.i. de aanzienlijken onder mijne vijanden (Saül, Doëg), <hi type="italic">mogen</hi>, door God naar recht bestraft, <hi type="italic">op een klip</hi> stooten en <hi type="italic">verzinken</hi> (d.i. ten gronde gaan of althans zwaar gekastijd worden), en zoo ondervinden, dat <hi type="italic">mijne woorden</hi>, d.i. mijn gebed, <hi type="italic">krachtig</hi> (Hebr.: ‘aangenaam’) zijn bij God.</div>
 <div id="n2011">De zin is wellicht: intusschen is onze nood ten top gestegen; wij, nl. de zanger en zijne aanhangers, zijn als gestorvenen, wier <hi type="italic">beenderen</hi> aan den rand des grafs liggen en nog maar behoeven begraven te worden. Hebr.: ‘gelijk men de aarde groeft en splijt (d.i. ploegt om er het zaad in te werpen), zoo zijn onze beenderen verspreid aan den rand (mond) der onderwereld’ (die open staat om ze op te nemen). Maar Gij, o God, zult ons leven schenken, <hi type="italic">want</hi> (v. 8) op U vertrouw ik.</div>
 <div id="n2012"><hi type="italic">Mijne ziel</hi>, d.i. mijn leven.</div>
 <div id="n2013"><hi type="italic">In hun net</hi>, woordelijk: in zijn net, d.i. ieder in het zijne; volgens sommigen: in het net, dat God hun spant. Het slot is duister; mogelijk is de zin: door Gods hulp ben ik verwijderd van alle vijanden, vrij van hunne aanvallen (vgl. Ps. IV noot 12), en zoo blijft Hij mij helpen, <hi type="italic">totdat</hi> (zie Ps. CIX noot 3) <hi type="italic">ik</hi> voorbij alle gevaren zal getrokken zijn. Volgens sommigen: ik ben van alle menschelijke hulp verstoken, maar blijf op God hopen, totdat ik buiten gevaar ben. Hebr.: ‘Mogen de boozen in hunne netten vallen te gelijker tijd terwijl ik (ongedeerd) voorbijga’. <br/>- De H. Augustinus en op zijn voetspoor Bellarminus, Dionysius Carthusianus, Lindanus en anderen vatten dezen Psalm in den geestelijken zin op als een gebed van den met Christus vereenigden geloovige, die naar volmaaktheid streeft; deze vraagt de genade om goed te bidden (v. 1-2), om zich te onthouden van zondige woorden (v. 3-4<hi type="italic">a</hi>) en van gemeenschap met boozen (v. 4<hi type="italic">b</hi>); hij verlangt door de vromen terechtgewezen en van de boozen en hunne vleierijen verlost te worden (v. 5). Dezen zullen ten gronde gaan (of, naar den H. Aug.: vergeleken met Christus zullen de wijzen dezer we[re]ld voor niets geacht worden; v. 6<hi type="italic">a</hi>); intusschen zullen velen door de machtige woorden van Christus in hunne harten getroffen worden en zich bekeeren (v. 6<hi type="italic">b</hi>). Gevaren en bekoringen dreigen thans den vrome (v. 7), maar in zijne hoop op God zal hij bevrijd worden van de lagen des duivels en de kwade voorbeelden der boozen (v. 8-9). Dezen zullen vallen in de netten des duivels; de vrome daarentegen, die zich van de booze wereld verwijderd houdt, zal daaraan ontsnappen (v. 10).</div>
 <div id="n2014">Zie Ps. XXXI noot 1. <hi type="italic">In de spelonk</hi>, nl. van Engaddi (vgl. I Reg. XXIV 1) of van Odollam (I Reg. XXII 1). De inhoud van dit <hi type="italic">gebed</hi> is van dien aard, dat het tevens <hi type="italic">tot onderrichting</hi> strekt voor wie in dergelijke gevallen verkeeren.</div>
 <div id="n2015">Als mijn geest zich uitput in het zoeken naar eenen uitweg en er geenen weet te vinden, dan <hi type="italic">kent Gij mijne wegen</hi>, d.i. het lot, dat mij treft of treffen kan of, naar het Hebr.: ‘mijnen weg’, d.i. eenen uitweg, voor mij en weet mij dien te verschaffen. In zulken nood verkeer ik <hi type="italic">op dezen weg</hi>, d.i. in deze U bekende vervolging.</div>
 <div id="n2016"><hi type="italic">Naar rechts</hi>, d.i. naar eenen helper; voor het gericht stond de verdediger ter rechterhand van den beschuldigde. <hi type="italic">Die mij kent</hi>, d i. voor mij zorgt (vgl. Ps. XXXVII 12. Hebr.: ‘Schouw rechts (o God) en zie’.</div>
 <div id="n2017">Zij is mij onmogelijk. David had ongetwijfeld nog wel vrienden, maar geen van hen vroeg <hi type="italic">naar</hi> zijn <hi type="italic">leven</hi>, d.i. was er op bedacht of vermocht hem te helpen.</div>
 <div id="n2018">Wie God ten <hi type="italic">aandeel</hi> heeft <hi type="italic">in het land der levenden</hi>, d.i. op aarde, bezit in Hem het onderpand zijner <hi type="italic">hoop.</hi></div>
 <div id="n2019">Door <hi type="italic">kerker</hi> wordt hier wellicht de spelonk (v. 1) bedoeld of wel de benarde toestand, waarin zich de zanger bevindt; redt God hem daaruit, dan zal hij zijnen <hi type="italic">naam loven</hi> met <hi type="italic">de gerechten</hi>, die naar de <hi type="italic">vergelding</hi>, d.i. naar de hulp, die God aan David verleent, uitzien om zich met hem in de dankbetuiging te vereenigen. <br/>- Te recht, zegt Bellarminus, wordt deze geheele Psalm in den hoogeren zin verklaard als een gebed door Christus, David's zoon en tegenbeeld, gestort in den Hof der olijven of aan het kruis, toen Hij, van allen verlaten, in den uitersten nood verkeerde. In dien zin wordt de Psalm uitgelegd o.a. door Cassiodorus en de HH. Augustinus, Hilarius en Hiëronymus.</div>
 <div id="n2020">Dit laatste ontbreekt in den grondtekst, maar is niet in strijd met den inhoud van dezen Psalm, den zevenden onder de boetpsalmen.</div>
 <div id="n2021">De hoop van den zanger is gegrond op Gods <hi type="italic">waarheid</hi> (of trouw) en <hi type="italic">gerechtigheid;</hi> God beloofde immers den noodlijdenden rechtvaardige op zijn gebed te helpen en verplichtte zich vrijwillig om hem die hulp als een rechtvaardig loon voor zijn goed verricht gebed te verleenen. Mogelijk wil de zanger er ook op wijzen, dat hij door Gods gerechtigheid tegen de onrechtvaardige aanslagen zijner vijanden dient beschermd te worden.</div>
 <div id="n2022">De Psalmist is overtuigd, dat de vervolging, die hij lijdt, en de daarmede verbonden kwellingen de rechtmatige straf zijner zonden zijn; ook thans nog vreest hij, dat juist deze hem het recht op de vervulling van Gods beloften doen verliezen; hij weet, dat hij, evenals <hi type="italic">al wat leeft</hi>, <hi type="italic">voor</hi> Gods <hi type="italic">aanschijn</hi> een zondaar is; daarom vraagt hij, dat God, dien hij toch dienen wil, niet <hi type="italic">met</hi> hem <hi type="italic">in het gericht trede</hi>, d.i. niet, in zijne gerechtigheid, de uiterste straf aan hem voltrekke, maar dat Hij uit barmhartigheid een einde moge maken aan de vervolgingen en kwellingen, die, blijkens v. 3, zonder dat God er nog bijvoegt, groot genoeg zijn.</div>
 <div id="n2023">Hij <hi type="italic">vervolgt mijne ziel</hi>, d.i. staat mij naar het leven; reeds heeft hij mij <hi type="italic">ter aarde</hi> nedergeworpen en mij aan den rand des grafs gebracht, waar ik <hi type="italic">in de duisternis</hi> zal zijn <hi type="italic">gelijk de dooden des voortijds</hi>, die het daglicht niet meer aanschouwen. Sommigen zien in <hi type="italic">de duisternis</hi> of wel de spelonken aangeduid, waarin David zich moest schuilhouden, of wel een beeld van David's ellenden. Vgl. Ps. XVII noot 26.</div>
 <div id="n2024">Sommigen vertalen: in mij. Bij de uitwendige verdrukking voegt zich inwendige angst en voert mijnen nood ten top: wel een reden voor U om mij uwe barmhartigheid te bewijzen, waarop ik hoop (v. 5) bij de gedachte aan hetgeen Gij oudtijds deedt met de uwen.</div>
 <div id="n2025">Innig verlangend naar uwe tegenwoordigheid en uwe hulp, gelijk een waterlooze streek verlangt naar den regen.</div>
 <div id="n2026">Ik voel, dat mijne krachten mij begeven.</div>
 <div id="n2027">Geef mij <hi type="italic">in den ochtend</hi>, d.i. spoedig, door uwe hulp een sprekend bewijs van uwe ontferming.</div>
 <div id="n2028">Leer en help mij <hi type="italic">den</hi> rechten <hi type="italic">weg bewandelen</hi>, opdat ik zoodoende uwe hulp blijve verdienen. Volgens sommigen: toon mij den weg, waarlangs ik aan het gevaar kan ontsnappen.</div>
 <div id="n2029">Door <hi type="italic">effen land</hi> wordt hier hetzelfde bedoeld als in v. 8 door <hi type="italic">den weg</hi> en in v. 10<hi type="italic">a</hi> door <hi type="italic">uwen wil;</hi> de zanger hoopt door de goede ingevingen van den H. Geest innerlijk geholpen te worden in het vervullen van Gods geboden; dat zal hem dan tevens een waarborg zijn voor zijne redding. Volgens sommigen wordt ook hier wederom door <hi type="italic">wil</hi> en <hi type="italic">effen land</hi> een uitweg aangeduid om aan het gevaar te ontsnappen.</div>
 <div id="n2030">Ter verheerlijking uwer goddelijke eigenschappen <hi type="italic">doe mij leven</hi>, d.i. onttrek mij aan dit doodsgevaar. <br/>- David's gebed geeft, naar de opvatting van den H. Chrysostomus, Bellarminus en anderen, in dezen Psalm de wijze aan, op welke allen, die waarlijk berouw hebben over hunne zonden, met aandrang tot God om vergiffenis en hulp kunnen smeeken. Verscheiden Latijnsche Vaders zien in dezen Psalm een gebed van den lijdenden Christus, die, evenals David door Absalom, verraden werd door Judas (aldus de H. Augustinus) en vervolgd door het Joodsche volk (aldus de H. Gregorius).</div>
 <div id="n2031">Voor de juistheid van dit opschrift pleit de inhoud van den Psalm en zijne overeenkomst met Psalm XVII. Sommigen meenen, dat hij uit twee Psalmen, nl. 1-10 en 11-15 bestaat.</div>
 <div id="n2032">Dit ontbreekt in den grondtekst. Blijkens v. 2 werd de Psalm door David gezongen, nadat hij reeds door allen als koning erkend was, misschien als eene herinnering tevens aan zijnen strijd tegen <hi type="italic">Goliath</hi> en de Philistijnen. Vgl. v. 10-11 en Ps. LV noot 2.</div>
 <div id="n2033">De jegens mij oneindig goedertieren God.</div>
 <div id="n2034"><hi type="italic">Mijn volk</hi>, d.i. niet alleen Juda, maar alle stammen. Vgl. II Reg. V 1-5. Dankbaar bekent David nu (v. 3-4), dat God uit barmhartigheid aan hem, een nietig mensch, die hulp betoonde.</div>
 <div id="n2035">Hebr.: ‘dat Gij hem kent’, d.i. U om hem bekreunt en hem helpt.</div>
 <div id="n2036">Hebr.: ‘aan een damp’, die snel vervliegt en te niet gaat.</div>
 <div id="n2037">David duidt hier Gods hulp aan onder beelden, ontleend aan zijn verschijnen op den berg Sinaï. Vgl. Exod. XIX 16-19 en Psalm CIII 32. Ontzaglijk is God, als Hij <hi type="italic">de hemelen</hi> doet <hi type="italic">zinken</hi>, d.i. als Hij op de wolken nederdaalt (zie Ps. XVII noot 11) om in zijne almacht te handelen; zelfs de onwrikbare <hi type="italic">bergen</hi> ontvlammen, als Hij ze met zijne bliksemende <hi type="italic">hand</hi> aanraakt. Hoeveel te meer zal zijn optreden ontzettend zijn (v. 6) voor zijne vijanden.</div>
 <div id="n2038">De <hi type="italic">zonen van vreemden</hi>, d.i. de vijandige volkeren, die David beoorlogen, overstelpen hem met gevaren en rampen als met eenen vloed van <hi type="italic">wateren</hi>, in welke hij op het punt is te verdrinken. Vgl. Ps. LV noot 2.</div>
 <div id="n2039">Zij zijn trouweloos en heffen de <hi type="italic">rechterhand</hi> ten meineed op; of wel: zij breken metterdaad de gezworen trouw; dat maakt hen gevaarlijker voor David, maar ook strafwaardiger bij God.</div>
 <div id="n2040">Het nieuwe bewijs van Gods goedheid zal hem aanleiding geven tot <hi type="italic">een nieuw</hi> en plechtig <hi type="italic">gezang.</hi></div>
 <div id="n2041">Een dubbele reden tot bemoediging: als koning mag en moet hij heil verwachten, niet van zijne menschelijke hulpmiddelen, maar van God, door wien hij overigens reeds vroeger als herdersknaap verlost werd van Goliath's <hi type="italic">verderfelijk zwaard.</hi> Anderen zien in dit laatste geen terugblik op het verleden, maar een betuiging van David's hoop op zijne toekomstige redding uit de gevaren des oorlogs.</div>
 <div id="n2042">Naar de Vulgaat en de Septuagint wordt in v. 12-14 het geluk der vijanden beschreven; de zin is dan waarschijnlijk: uwe hulp, o God, is des te dringender noodzakelijk, omdat zij overvloed hebben aan tijdelijken zegen, hetgeen anderen aanleiding geeft (v. 15) om uwe en mijne vijanden gelukkig te prijzen, terwijl toch alleen uw volk gelukkig kan zijn. Naar den grondtekst integendeel roept David om hulp met het oog op het tijdelijk geluk van zijn volk; de zin is dan: red mij..... omdat (of opdat) onze zonen zijn <hi type="italic">als jonge planten</hi> enz. <hi type="italic">In hunne jeugd</hi> behoort bij <hi type="italic">zonen.</hi></div>
 <div id="n2043"><hi type="italic">Sierlijk</hi>, in prachtgewaden gehuld, gelijk de met prachtige tapijten omhulde tabernakel. Naar den grondtekst: ‘onze dochters (zijn rijzig) als pilaren, uitgehouwen naar de wijze (der kolommen) van een paleis’.</div>
 <div id="n2044">De vermoedelijke zin is: de rijkdom vermeerdert zich dermate, dat de schuren den voorraad niet meer kunnen bevatten en men er steeds nieuwe bouwt, die eveneens gevuld worden. Naar de Chaldeeuwsche uitlegging is de zin: de voorraad in de schuren is toereikend van het eene jaar tot in het andere.</div>
 <div id="n2045"><hi type="italic">Talrijk</hi> zijn zij op de wegen naar de weiden. Hebr.: ‘onze schapen duizendvoudig, tienduizendvoudig in onze dreven’.</div>
 <div id="n2046">De zin is waarschijnlijk: de kudden buiten in de weiden zijn talrijk en vet; ook lijden zij geen gevaar in hare kooien of stallen (mogelijk echter ook: hunne wijngaarden zijn tegen schade beveiligd); immers er is in de muren geen vervallenheid of scheur, die tot <hi type="italic">doorgang</hi> dient aan roovers of wilde dieren, zoodat dan ook <hi type="italic">in hunne</hi> (Hebr.: ‘in onze’) <hi type="italic">straten</hi> geen angst- of oorlogs<hi type="italic">geschreeuw</hi> gehoord wordt.</div>
 <div id="n2047"><hi type="italic">Zij</hi>, nl. die dien voorspoed zien. Hebr.: ‘gelukkig het volk, aan hetwelk het zoo gaat’. <br/>- Naar den H. Hilarius heeft de inhoud van dezen Psalm betrekking op de overwinning van den duivel door Christus (naar den H. Augustinus door de Kerk). De H. Chrysostomus en na hem Bellarminus en anderen zien in den Psalm naar de letter eenen zang over David's overwinning op Goliath; naar den geestelijken zin een voorspelling der zegepraal van Christus en zijne Kerk over den duivel.</div>
 <div id="n2048">In den grondtekst is deze Psalm alphabetisch (zie de Inleiding bl. 16); het vers, dat met de letter <hi type="italic">nun</hi> moest beginnen, ontbreekt daarin; in de Vulgaat en de Septuagint staat het als v. 13<hi type="italic">b.</hi> In den grondtekst heet deze Psalm ‘thehilla’; als <hi type="italic">lofzang</hi> bij uitnemendheid vormt hij met de volgende lofpsalmen een heerlijk slot van het geheele Psalter.</div>
 <div id="n2049">David prijst hier de <hi type="italic">grootheid</hi> Gods, zooals die zich openbaart in zijne daden, vooral ten opzichte der menschen.</div>
 <div id="n2050">Hebr.: (het eene) ‘geslacht zal aan (het andere) geslacht’ enz. Door Gods <hi type="italic">werken</hi> worden hier al zijne handelingen (vgl. v. 7-9), en bij uitstek zijne ten bate van Israël verrichte wonderdaden bedoeld, die uit de geschiedenis aan allen bekend waren. Vgl. v. 10-13.</div>
 <div id="n2051">De Psalmist wijst hier door eene reeks van uitdrukkingen op den luister, waarin Gods <hi type="italic">heiligheid</hi> straalt, die zich openbaarde in zijne heilige wetgeving, en op zijne macht, die Hij ten toon spreidde door zoo vele in Egypte, in de woestijn en in Palestina verrichte <hi type="italic">wonderen.</hi> De grondtekst heeft ‘majesteit’ in plaats van <hi type="italic">heiligheid</hi> en ‘zal ik’ in plaats van <hi type="italic">zij zullen.</hi></div>
 <div id="n2052">Hebr.: ‘en men verhale de macht uwer ontzaglijke daden, en ik zal uwe groote daden verkondigen’. Bedoeld worden hier de ontzag en schrik inboezemende openbaringen van Gods almacht.</div>
 <div id="n2053">Die zich vooral openbaarde bij het straffen der heidenen en goddeloozen.</div>
 <div id="n2054">Strekken zich uit <hi type="italic">over</hi> enz.</div>
 <div id="n2055">Alle vrome Israëlieten.</div>
 <div id="n2056">De heerlijkheid en <hi type="italic">macht</hi>, door God in zijn <hi type="italic">rijk</hi> ten toon gespreid, dient niet alleen aan de Israëlieten, maar ook (v. 12) aan alle volken te worden bekend gemaakt; immers het Israëlietische rijk had zijne beteekenis en zijn gewicht voor alle volken; het zou eens opgaan in een ruimer Godsrijk en in dien zin (v. 13) een <hi type="italic">rijk</hi> zijn <hi type="italic">van alle eeuwen.</hi></div>
 <div id="n2057">Dit ontbreekt in den grondtekst.</div>
 <div id="n2058">God helpt allen, die gevaar loopen, en beurt de bedroefden op door zijnen troost en zijne hulp, indien Hij het voor zijne eer en hun heil nuttig oordeelt.</div>
 <div id="n2059">Allen zien uit naar <hi type="italic">spijs</hi>, die hun door uwe almacht en vaderlijke zorg moet verschaft worden, en zij doen het niet tevergeefs, want <hi type="italic">Gij schenkt</hi> enz.</div>
 <div id="n2060">Zij ontvangen in overvloed niet alleen spijs, maar al wat hun tot gezondheid en heil verstrekt.</div>
 <div id="n2061">In al zijne plannen en handelingen.</div>
 <div id="n2062"><hi type="italic">Nabij</hi>, nl. met zijne hulp, mits zij hem <hi type="italic">aanroepen in waarheid</hi>, d.i. oprechtheid, terwijl zij zijne geboden onderhouden. Vgl. I Joan. I 4.</div>
 <div id="n2063">Namelijk als zij vragen wat met zijne eer en zijnen wil overeenkomt en derhalve hun en anderen tot heil verstrekt. <br/>- De HH. Hilarius en Augustinus lezen als opschrift boven dezen Psalm ‘lofzang op David’; door dezen zien zij Christus aangeduid; immers Hij is oneindig prijzenswaardig om zijne grootheid en goedertierenheid, zijne werken en wonderen (v. 1-9). Hij is de roemrijke en machtige Koning, wiens eer de heilige apostelen (v. 10-12) alom verkondigen (aldus o.a. Dionysius Carthusianus), die (v. 13) eeuwig regeert in het huis van Jacob (vgl. Luc. I 32-33), die de zwakken sterkt door zijne genade (v. 14) en allen (v. 15-16) door de spijs van zijn altaar (aldus o.a. ook de H. Chrysostomus); ook is Hij de rechtvaardige en heilige Helper van die Hem vreezen, een Straffer van die Hem beleedigen (v. 17-20) en daarom komt Hem alle eer toe in eeuwigheid (v. 21).</div>
 <div id="n2064">Evenals deze Psalm beginnen al de nog volgende met <hi type="italic">alleluia.</hi> Zie Ps. CL noot 6. Het overige van het opschrift ontbreekt in den grondtekst en schijnt, in zoover het echt is, aan te duiden, dat de Psalm ten tijde dier profeten bij den openbaren eeredienst in gebruik kwam (zie Ps. CXI noot 1). Te oordeelen naar den inhoud, vond deze Psalm wellicht zijne aanleiding in het te groote vertrouwen, dat na de ballingschap door eenigen gesteld werd in de Perzische koningen en grooten (vgl. v. 2-3 en Ps. CXVII v. 8-9); de zin van den Psalm is dan: God heeft ons van de ballingschap bevrijd; Hij zal ons dus ook als de Heer en God van Sion (v. 10) zijne hulp blijven verleenen.</div>
 <div id="n2065">De zin is: op een wezen zoo onbestendig als de mensch valt niet te bouwen; immers ras <hi type="italic">zal zijn geest,</hi> d.i. zijn adem, <hi type="italic">uitgaan</hi> bij zijnen dood en zal het lichaam <hi type="italic">wederkeeren tot</hi> de <hi type="italic">aarde,</hi> waaruit het gevormd is; <hi type="italic">op</hi> den <hi type="italic">dag,</hi> dat de menschen sterven, <hi type="italic">gaan al hunne raadslagen,</hi> d.i. hunne plannen en beloften van hulp, <hi type="italic">ten gronde.</hi></div>
 <div id="n2066">Zie Psalm XIX noot 4.</div>
 <div id="n2067">In de schepping van het heelal ligt voor ons het bewijs van Gods almacht en een reden om op zijne voorzienigheid te betrouwen.</div>
 <div id="n2068">Andere reden om op God te vertrouwen: Hij is trouw in het vervullen zijner beloften, in de handhaving van het recht en in het verleenen van hulp aan de ongelukkigen. Waarschijnlijk (zie noot 1) wordt hier en in v. 8-9 gezinspeeld op de verlossing uit de nooden der ballingschap.</div>
 <div id="n2069">Hij verijdelt hunne booze plannen en aanslagen of doet ze uitloopen op het eigen verderf der boozen.</div>
 <div id="n2070">Een tegenstelling van v. 3; - heerscht God <hi type="italic">in eeuwigheid</hi> en wel als <hi type="italic">God</hi> van <hi type="italic">Sion</hi>, dan kan zijne hulp ook niet ontvallen aan den waren Israëliet, die ze inroept en verdient. <br/>- De H. Hilarius meent, dat de Psalmist hier het hemelsche Jerusalem op het oog heeft, waarvan het aardsche Sion de afschaduwing was en waarheen de mensch zich dient te verheffen, steunende, niet op bloot menschelijke hulpmiddelen, maar op de verdiensten, de beloften en de hulp van Christus. Overigens wat in dezen Psalm omtrent Gods almacht, trouw, gerechtigheid en barmhartigheid gezegd wordt, kan, ook naar de letter, van den Godmensch verstaan worden: immers Christus bezit naar zijne goddelijke natuur genoemde goddelijke eigenschappen; tijdens zijn sterfelijk leven nam Hij op zichtbare wijze de lichamelijke en geestelijke ellenden weg en verloste Hij degenen, die naar lichaam of ziel de <hi type="italic">geboeiden</hi> des duivels waren (vgl. v. 7 en Luc. XIII 16). Zoo vervulde Hij de gelijkluidende voorspellingen van Isaias (XXXV 5 en LXI 1) en vestigde Hij (vgl. v. 10 en Luc. I 32-33) het Rijk zijner strijdende en zegepralende Kerk, die duren zal van geslacht tot geslacht en in eeuwigheid.</div>
 <div id="n2071">Deze Psalm maakt in den grondtekst één geheel uit met den volgenden en behelst dan een drievoudige aansporing (v. 1, 7, 12) tot Gods lof. In de Vulgaat zijn de verzen van Ps. CXLVI en CXLVII doorloopend genummerd. Wil men v. 2 niet als een voorspelling beschouwen, dan kan men den Psalm wel niet anders laten dagteekenen dan van den eersten tijd na de ballingschap.</div>
 <div id="n2072">Hebr.: ‘want liefelijk (of goed is het of is Hij); lofzang is passend’. Niet ieder gezang, zegt hier de H. Augustinus, is een psalm, maar alleen dat, hetwelk met het psalter begeleid wordt. Wie dus psalmgezang wil aanheffen, zorge, dat zijne woorden door snarenspel, d.i. door zijne werken, begeleid worden.</div>
 <div id="n2073">Hier wordt hoogstwaarschijnlijk gezinspeeld op het herbouwen van de stad en den tempel onder Zorobabel (I Esdr. III) of op het herstellen der muren van <hi type="italic">Jerusalem</hi> onder Nehemias (II Esdr. II-IV); immers toen waren de <hi type="italic">verstrooiden van Israël</hi>, nl. de ballingen, althans voor een klein gedeelte aldaar teruggevoerd. Vgl. I Esdr. II.</div>
 <div id="n2074">Door het opheffen der ballingschap en het herbouwen van Jerusalem werden de ballingen, wier hart van zielesmart <hi type="italic">gebroken</hi> was, genezen en hunne <hi type="italic">wonden</hi> geheeld of de scheuren van hunnen staat verbonden.</div>
 <div id="n2075">Een verwijzing naar Gods alwetendheid. Wat den mensch onmogelijk is, vermag God ten volle. Nimmer zal de mensch op aarde het juiste getal der hemellichamen kennen; maar God, die (Hebr.) ‘het getal der sterren bepaalde’ en ze allen schiep, weet het juiste getal en kent ieder van haar in het bijzonder, want hij <hi type="italic">roept aan allen namen toe</hi>, die aan haar wezen beantwoorden. Hij kent alles en heeft dus ook wel middelen tot 's menschen hulp en heil, al weet deze er geen te vinden.</div>
 <div id="n2076">De <hi type="italic">zachtmoedigen</hi> of lijdzamen, d.i. de vrome dulders, die op Hem vertrouwen, hier de vrome Israëlieten, die door de <hi type="italic">zondaars</hi>, d.i. hunne en Gods vijanden, verdrukt worden.</div>
 <div id="n2077">Hernieuwde opwekking tot lof van God, die zich over alles, zelfs over de hulpelooze dieren ontfermt (v. 8-9), en die ontferming bij voorkeur (v. 10-11) laat ten deel vallen niet aan die op eigen krachten bouwen, maar aan <hi type="italic">die Hem vreezen.</hi></div>
 <div id="n2078">Dit laatste ontbreekt in den grondtekst.</div>
 <div id="n2079">De zin is: God draagt zorg voor alle, ook voor de geringste schepselen. De Psalmist drukt zich hier uit naar de opvatting zijner volksgenooten, die de <hi type="italic">jonge raven</hi> als weezen beschouwden, welke door hunne ouders vroegtijdig verlaten werden en dus rechtstreeks tot God moesten <hi type="italic">roepen</hi> om voedsel. Zoo zorgt God ook voor de hulpeloozen onder de menschen, indien zij zich tot Hem richten.</div>
 <div id="n2080">De zin is: Om Gods welwillendheid en bijstand te verwerven is het bezit van een sterk paard of van sterke <hi type="italic">beenen</hi> noch vereischt, noch voldoende. Of wel meer algemeen: God verleent zijne hulp niet om wille van <hi type="italic">de sterkte des paards</hi>, d.i. niet aan hen, die kunnen bogen op eene sterke ruiterij, noch om wille van <hi type="italic">de beenen des mans</hi>, d.i. niet aan hen, die hunne kracht vinden in hun voetvolk, maar (v. 11) aan die <hi type="italic">Hem vreezen</hi> en op Hem <hi type="italic">hopen.</hi> Zoo deed Hij het met de teruggevoerde ballingen. <br/>- De HH. Hilarius en Augustinus en na hen Bellarminus en anderen zien in v. 2 de door Christus opgebouwde Kerk aangeduid, hetzij de strijdende, hier op aarde, hetzij de zegepralende daarboven; in die Kerk zal Hij eens alle verstrooiden vergaderen. Vgl. Rom. XI 25-26.</div>
 <div id="n2081">De Septuagint heeft bovendien: ‘van Aggeüs en Zacharias’. Zie Ps. CXLVI noot 1.</div>
 <div id="n2082">Hoe de Heer zich als <hi type="italic">God</hi> van <hi type="italic">Sion</hi> geopenbaard heeft blijkt uit hetgeen volgt.</div>
 <div id="n2083">Door zijne hulp is de stad opnieuw van poorten voorzien (vgl. II Esdr. III) en versterkt, en zijn zegen heeft de <hi type="italic">kinderen</hi> van Jerusalem doen vermeerderen.</div>
 <div id="n2084">Hij beveiligde u tegen de Samaritanen en andere vijandig gezinde naburen; het wederom bebouwde en door den Heer gezegende land brengt het <hi type="italic">vet der tarwe,</hi> d.i. overvloed van uitmuntende tarwe, en andere spijzen voort om u te verzadigen.</div>
 <div id="n2085">De zin is: God kan dat, omdat Hij almachtig is; immers Hij behoeft slechts <hi type="italic">zijn woord naar de aarde</hi> uit te zenden, d.i. iets te bevelen of maar te willen, en <hi type="italic">zijne uitspraak loopt snel</hi> als een bode, m.a.w. zijn bevel wordt oogenblikkelijk uitgevoerd.</div>
 <div id="n2086">Hebr.: ‘Hij strooit rijp uit’ enz.</div>
 <div id="n2087">Door <hi type="italic">ijs</hi> wordt hier waarschijnlijk hagel bedoeld. Als Heer der natuur kan God <hi type="italic">zijne koude</hi> ondraaglijk maken.</div>
 <div id="n2088"><hi type="italic">Zendt</hi> God <hi type="italic">zijn woord uit,</hi> d.i. beveelt of wil Hij, dat dooi invalt, en <hi type="italic">waait</hi> dus <hi type="italic">zijn</hi> dooi<hi type="italic">wind</hi>, dan smelten ijs en hagel en zij <hi type="italic">vloeien</hi> weg als <hi type="italic">wateren.</hi></div>
 <div id="n2089">Een bijzondere reden om God te loven ligt in de bevoorrechting van <hi type="italic">Jacob</hi> of het volk van <hi type="italic">Israël</hi>, aan hetwelk Hij zijne <hi type="italic">bevelen</hi> en <hi type="italic">oordeelen</hi> openbaarde, d.i. zijne Wet en bovennatuurlijke openbaring gaf. <br/>- In het aardsche Jerusalem zien de HH. Vaders, o.a. de HH. Chrysostomus en Hiëronymus, het beeld der Kerk, die zoo vele redenen heeft om God te prijzen (v. 12); immers (v. 13) Hij heeft hare poorten hecht, d.i. de Kerk zelve onwrikbaar gemaakt; Hij vermeerdert het getal harer zonen en overlaadt ze met zegeningen; Hij schenkt haar vrede (v. 14) op aarde en in den hemel en verzadigt haar thans met genaden en met het brood der engelen, hiernamaals met overvloed van glorie. Hij zond (v. 15) zijn eeuwig Woord op de aarde en deed door de apostelen alom en spoedig diens openbaring verkondigen. Wel laat Hij toe (v. 16-17), dat nu en dan rampen de Kerk teisteren, maar op zijnen tijd (v. 18) doet Hij die ophouden en tot vruchtbaarheid strekken; ook geeft Hij haar in de mededeeling van zijn woord en wet (v. 19-20) een doorslaand bewijs van zijne goddelijke voorliefde.</div>
 <div id="n2090">Deze Psalm vormt met de twee volgende één geheel, in zooverre zij den wensch uitdrukken om Gods lof te hooren verkondigen door alle schepselen (Ps. CXLVIII), inzonderheid door Israël (Ps. CXLIX) en met vollen jubel (Ps. CL). Te oordeelen naar v. 14, gaf een buitengewone hulp Gods, waarschijnlijk de bevrijding uit de ballingschap, aanleiding tot dit lof- en danklied. Overtuigd, dat de lofspraak van hem alleen niet voldoende is om God naar behooren te prijzen, roept de zanger alle schepselen te hulp en grondt hij die oproeping op Gods scheppende en bestierende almacht en op den aan zijn volk verleenden bijstand.</div>
 <div id="n2091">De Psalmist richt hier het woord tot de hemelbewoners. Blijkens het parallelisme worden eveneens in v. 2 door <hi type="italic">heerscharen</hi> die der engelen bedoeld; van de hemellichamen is sprake in v. 3.</div>
 <div id="n2092">Hebr.: ‘sterren des lichts’. De redelooze schepselen kunnen God niet met woorden loven, maar zij prijzen zijne almacht, wijsheid en heerlijkheid door hun bestaan, hunne pracht, de doelmatigheid hunner deelen, de orde, aan welke zij onderworpen zijn, enz.</div>
 <div id="n2093">Door <hi type="italic">hemelen der hemelen</hi> wordt of wel de geheele hemel bedoeld of wel de verst verwijderde ruimten van den sterrenhemel als verheven boven den wolkenhemel; door <hi type="italic">wateren</hi> de wolken, die zich hoog in den dampkring vormen en in dien zin <hi type="italic">boven de hemelen</hi> zijn.</div>
 <div id="n2094">De zin is: Hem komt lof toe, want Hij schiep ze door zijn <hi type="italic">bevel,</hi> d.i. enkel door het te willen.</div>
 <div id="n2095">Hij heeft al die schepselen <hi type="italic">bevestigd,</hi> d.i. duurzaam gemaakt, zoodat zij nimmer te niet zullen gaan. Wel zal er aan het einde der tijden ‘een nieuwe hemel en een nieuwe aarde zijn’ (vgl. Apoc. XXI 1 en II Petr. III 10), maar die vernieuwing, zegt de H. Augustinus, zal door verandering der dingen, niet door hunne geheele vernietiging geschieden. Zoo heeft God dan ook omtrent het bestaan dier schepselen <hi type="italic">eene wet vastgesteld,</hi> die <hi type="italic">nimmer zal vervallen</hi> of, naar den grondtekst: die Hij (of het schepsel) nimmer zal overtreden. Anderen vatten dit op: Hij heeft voor de hemellichamen eenen eindpaal gesteld of een vaste baan voorgeschreven, die zij nimmer zullen overschrijden. Ook omtrent de natuurlijke veranderingen, die de wezens ondergaan, heeft God blijvende wetten vastgesteld, zoo nochtans, dat Hij, die ze stelde, ze ook vrij kan schorsen of geheel doen ophouden.</div>
 <div id="n2096">Gij, schepselen der <hi type="italic">aarde.</hi> Door <hi type="italic">draken</hi> worden alle zeemonsters bedoeld.</div>
 <div id="n2097">God bedient zich van de natuurverschijnselen om <hi type="italic">zijn woord,</hi> d.i. zijnen wil, o.a. in zijne strafgerichten, te <hi type="italic">volvoeren.</hi> Zoo loven zij Hem als den Almachtige. Voor <hi type="italic">ijs</hi> heeft de grondtekst ‘rook’, d.i. walm of vuurrook.</div>
 <div id="n2098">De <hi type="italic">ceders</hi> vertegenwoordigen hier alle gewassen, die geene eetbare vruchten dragen.</div>
 <div id="n2099">Door <hi type="italic">rechters</hi> worden hier de <hi type="italic">koningen</hi> of in het algemeen de overheidspersonen bedoeld; de eersten in rang moeten zij ook de eersten zijn in vroomheid en onderwerping aan God, van wien zij al hunne macht en aanzien ontvangen hebben.</div>
 <div id="n2100">Twee redenen om God te verheerlijken: <hi type="italic">de naam van Hem alleen</hi>, d.i. zijn wezen, is in zich <hi type="italic">verheven</hi> om zijne oneindige volmaaktheid; maar deze, <hi type="italic">zijn lof</hi> en glorie, is ook <hi type="italic">boven hemel en aarde verheven,</hi> nl. in het oog der schepselen, aan welke Hij door zijne natuurlijke en bovennatuurlijke openbaring die volmaaktheid bekend maakt (vgl. Ps. VIII noot 5 en XCV noot 4). Niet minder bleek deze (v. 14) door de verlossing uit de ballingschap enz., waardoor Hij <hi type="italic">den hoorn van zijn volk</hi> verhief, d.i. het wederom tot macht en aanzien bracht. Vgl. Ps. XVII noot 4 en LXXXVIII noot 17.</div>
 <div id="n2101">Die verheffing geeft stof tot <hi type="italic">een lofzang</hi> ter eere (of in den mond) van <hi type="italic">al zijne heiligen</hi>, d.i. van alle vrome, hem toegewijde <hi type="italic">zonen van Israël, het volk, dat</hi> als Gods dienaar <hi type="italic">tot Hem nadert.</hi> Vgl. Ps. XIV noot 1. <br/>- De H. Hilarius en in zekere mate ook de H. Augustinus beschouwen dezen Psalm als een lied, waardoor de heiligen des hemels God verheerlijken wegens de schepping van het hemelsch en eeuwig Jerusalem en wegens hunne verheffing tot in de nabijheid van zijnen troon.</div>
 <div id="n2102">De aanleiding tot dezen Psalm is niet met zekerheid te bepalen; enkelen meenen, dat hij dagteekent van den tijd van David, nl. toen deze Sion vermeesterd had; anderen, dat hij zijne aanleiding vond in Gods hulp, ondervonden gedurende het herbouwen van den tempel en het bestrijden der vijandig gezinde naburen. Vgl. Ps. CXLVIII noot 1 en XCV.</div>
 <div id="n2103">Zie Ps. XCV noot 1. De <hi type="italic">heiligen</hi> zijn hier dezelfden als in Ps. CXLVIII 14.</div>
 <div id="n2104">God schiep niet alleen ieder in het bijzonder, maar Hij maakte <hi type="italic">Israël</hi> daarenboven tot een volk, en wel tot een volk, waarvan Hij de <hi type="italic">Koning</hi> was.</div>
 <div id="n2105"><hi type="italic">In een koor</hi>, d.i. in eenen rondzang of dans. Plechtige feesten werden, naar het schijnt, somtijds opgeluisterd door reien van dansers en danseressen (vgl. I Reg. XVIII 6 en II Reg. VI 16), terwijl daarbij op de <hi type="italic">pauk</hi> of tamboerijn geslagen werd. Vgl. Jer. XXXI 4. Sommigen vertalen het Hebr. door: op de fluit.</div>
 <div id="n2106">Gods <hi type="italic">welgevallen</hi> is zijne vrijwillige liefde en goedheid, die Hem aanspoort om de menschen met natuurlijke en bovennatuurlijke gaven te verrijken en de <hi type="italic">zachtmoedigen,</hi> d.i. hen, die ootmoedig en van harte Gods genaden aannemen en gebruiken, tot heil en eere te verheffen. Van dat <hi type="italic">welgevallen</hi> gaf de Heer aan zijn volk blijken door de verlossing uit de ballingschap en den daarna verleenden bijstand. Hebr.: ‘Hij tooit de bedrukten met heil’.</div>
 <div id="n2107">De <hi type="italic">heiligen</hi> zijn hier dezelfden als <hi type="italic">de zachtmoedigen</hi> van v. 4. Thans zijn de aan God toegewijde Israëlieten door Hem tot <hi type="italic">eer</hi> gebracht en, bevrijd van de vroegere kwellingen en droefenis (vgl. Ps. IV 5), <hi type="italic">verheugen zij</hi> zich in rust <hi type="italic">op hunne legersteden.</hi> Volgens sommigen: zij verheugen zich dag en nacht, of: in het openbaar en in hunne huizen.</div>
 <div id="n2108">Niet alleen hebben zij thans reden om God te prijzen, die hen aan de kwellingen der heidenen onttrok, maar God gaf hun ook <hi type="italic">tweesnijdende zwaarden,</hi> d.i. den moed en de macht, om op hunne beurt (v. 7-8) <hi type="italic">wraak te oefenen op de heidenen</hi> en zoo <hi type="italic">een oordeel aan hen</hi> (v. 9) te voltrekken, zooals dat van oudsher reeds door God geveld en (Deut. XXXII 41-43) <hi type="italic">beschreven</hi> werd, of zooals er, blijkens Gods geschreven woord, oudtijds een aan de Chanaänietische volken werd voltrokken. Boezemde Gods hulp te dien tijde den Israëlieten wellicht de hoop in, dat zij die strafgerichten naar de letter zouden kunnen uitvoeren, toch werden de woorden van den Psalmist veeleer in een hoogeren zin vervuld, toen het woord der Christelijke openbaring ‘scherper dan een tweesnijdend zwaard’ (Hebr. IV 12) van Judea uitging om de koningen en aanzienlijken der heidenen geheel en al aan God en zijnen Gezalfde te onderwerpen.</div>
 <div id="n2109">Die eer zal te beurt vallen aan alle ware dienaren Gods. <br/>- Niet weinigen zien in den letterlijken, anderen in den mystischen zin van dezen Psalm eene aansporing tot de leden der Kerk (v. 1) gericht om zich (v. 2) in God en in hunnen koning Christus te verheugen en Hem (v. 3) blijmoedig te prijzen wegens zijn welgevallen (v. 4), waarmede Hij hen tot zijn volk heeft uitverkoren en hen, indien zij getrouw zijn, tot heil en verheffing zal brengen in den hemel. Daar (v. 5) zullen zij juichen in eer en vrede en God (v. 6<hi type="italic">a</hi>) verheerlijken; daarenboven zullen zij (v. 6<hi type="italic">b</hi>-9) eens den roem hebben, met Christus de wereld te oordeelen.</div>
 <div id="n2110">Deze Psalm, die, naar het schijnt, opzettelijk ten gebruike bij de openbare godsdienstoefening gedicht werd, vormt een passend en waardig slot van het Psalter; hij geeft aan, voor wien, door wien en hoe de lof, dien alle Psalmen verkondigen, dient gezongen te worden.</div>
 <div id="n2111"><hi type="italic">Looft</hi> God, die in <hi type="italic">zijn heiligdom</hi> hier op aarde, maar ook daarboven in den hemel zetelt in al zijne <hi type="italic">kracht</hi> en heerlijkheid. Volgens anderen: Looft God in het heiligdom van den hemel, zijn hecht en duurzaam <hi type="italic">uitspansel.</hi></div>
 <div id="n2112">Hier worden ongetwijfeld bij uitstek die <hi type="italic">machtsbetooningen</hi> bedoeld, welke God deed ten bate van zijn volk. Om God volkomen <hi type="italic">naar den overvloed zijner grootheid,</hi> die oneindig is, te loven, diende die lof oneindig te zijn; daarom worden in Ps. CXLVIII alle schepselen, in Ps. CXLIX de ‘heiligen’, daartoe uitgenoodigd, terwijl hier (v. 3-6) een opwekking om God op het plechtigst, met begeleiding van alle muziekinstrumenten, te verheerlijken gericht wordt tot <hi type="italic">alles wat adem heeft.</hi></div>
 <div id="n2113">Zie Ps. CXLIX noot 4. Sommigen meenen, dat hier geen <hi type="italic">schalmei,</hi> maar een snareninstrument bedoeld wordt.</div>
 <div id="n2114">Door <hi type="italic">cimbels</hi> worden metalen klankbekkens aangeduid, waarvan men waarschijnlijk twee soorten had, nl. kleinere, die bij wijze van castagnetten of handklappers gebruikt werden en die hier <hi type="italic">schelklinkende</hi> heeten, en grootere, die een meer klaterend gedruisch maakten ter begeleiding van het <hi type="italic">vreugdegejubel</hi> bij openbare feestelijkheden.</div>
 <div id="n2115">Bedoeld worden ongetwijfeld de menschen, volgens sommigen daarenboven de hemelsche geesten. Het <hi type="italic">alleluia</hi> (Hebr.): ‘haleloe-Jah’, d.i. looft Jah of Jehova, waarmede de Psalm en het Psalter sluit, schijnt oorspronkelijk een soort van antiphone geweest te zijn, die ten gebruike bij de openbare liturgie bij verscheiden Psalmen gevoegd werd. Later werd het tot een vromen juichkreet, die ook door de Kerk in hare liturgie werd overgenomen. <br/>- Naar den H. Hiëronymus bevat deze Psalm in den hoogeren zin een opwekking tot de heiligen des hemels gericht om God plechtstatig hunnen dank te betuigen voor de machtsbetooningen, waardoor Hij hen gered heeft, en om Hem te verheerlijken overeenkomstig zijne grootheid, die zij aanschouwen. Door de opgesomde muziekinstrumenten worden dan hetzij, naar den H. Augustinus, de krachten der ziel bedoeld, hetzij de luid klinkende verheerlijking, die de heiligen ‘als citerspelers’ (Apoc. XIV 1-3), bij het aanheffen (Apoc. XIX 1, 3, 4, 6) van het blijde alleluia, door den hemel doen weergalmen. In dien zin vat dit slotvers het geheele Psalter nog eens samen als een lofverheffing van God voor tijd en eeuwigheid.</div>
</root>
