<div id="n002">Vertaling: Aan het bij C.N. Teulings te '<hi type="italic">s-Hertogenbosch</hi> gedrukte werk: BIBLIA SACRA VETERIS TESTAMENTI, dat is: DE HEILIGE BOEKEN VAN HET OUDE VERBOND, Vulgaat en Nederlandsche Vertaling met Aanteekeningen, verleenen Wij onze goedkeuring.</div>
<div id="n003">Onder den titel: <hi type="italic">Tgeheele Oude en Nieuwe Testament.</hi> In duytsche van nyewes overghestelt uit den Latijnschen ouden text.</div>
<div id="n004">O. a. den bijbel, in 1518 door Barthol. van Grave te Leuven uitgegeven en in 1525 herdrukt.</div>
<div id="n005">De nieuwe titel luidde: <hi type="italic">Biblia Sacra</hi>, Dat is: <hi type="italic">De Heylige Schriftuer</hi>, Bedeylt in het <hi type="italic">Oude ende Nieuwe Testament.</hi> Oversien ende verbetert na den laetsten Roomschen Text.</div>
<div id="n006">Geboren 1807 te Amsterdam.</div>
<div id="n007">Na in 1858 zijn <hi type="italic">Grondregels voor het vervaardigen eener Nederduitsche vertaling van het Nieuwe Testament</hi>, <hi type="italic">ten gebruike der Katholieken</hi>, te hebben uitgegeven, deed Beelen in 1860 en volgende jaren te Amsterdam en te 's-Hertogenbosch <hi type="italic">Het Nieuwe Testament onzes Heeren Jesus Christus</hi> het licht zien. Bijna gelijktijdig (1861) begon (te 's-Hertogenbosch) <hi type="italic">Mr. S.P. Lipman's Het Nieuwe Testament onzes Heeren Jesus Christus</hi>, <hi type="italic">vertaald met ophelderende aanteekeningen</hi>, te verschijnen.</div>
<div id="n008"><hi type="italic">Het Oude Testament</hi> in 't Vlaamsch vertaald en uitgeleid. Brugge, Karel Beyaert.</div>
<div id="n009">Aan de beraadslaging namen deel: Dr. H.J.Th. Brouwer en Dr. Andreas Jansen van Rijsenburg, P.L. Dessens van Warmond, Dr. G.W.J.M. van Zinnicq-Bergmann van Haren, J. Schets van Hoeven, J.H. Drehmanns van Roermond, alsmede D.A.W.H. Sloet, rector te Oldenzaal.</div>
<div id="n010">Aan D.A.W.H. Sloet.</div>
<div id="n011">In deze uitgave werd zij gedrukt naar de bekende Doorniksche uitgave (Desclée, Lefebvre &amp; C<hi type="super">ie</hi>.) van 1885.</div>
<div id="n012">Dat dit feitelijk geenszins het geval was, wordt in de Inleidingen en de aanteekeningen op de Boeken der Rechters en Samuel bewezen. Hiermede verliest de stoute bewering wel haar voornaamste steunpunt.</div>
<div id="n013">Vóór de schepping bestond er geen tijd. Toen de wereld begon, nam te gelijk met haar ook de tijd een aanvang.</div>
<div id="n014"><hi type="italic">Scheppen</hi> is die daad van God, waardoor Hij aan iets, dat te voren niet bestond, het bestaan geeft, het door zijnen wil uit het niet te voorschijn roept.</div>
<div id="n015">Deze twee woorden <hi type="italic">hemel en aarde</hi> beteekenen te zamen het gansch heelal. <hi type="italic">Hemel</hi> heeft hier niet den beperkten zin gelijk in v. 8, maar omvat dat alles, wat niet tot de eigenlijke aarde gerekend wordt, alzoo de onmetelijke ruimte boven het uitspansel, waarin op den vierden dag zon, maan en sterren hunne banen begonnen, en het verblijf der engelen en zaligen. Van den eigenlijken hemel en de engelen, die eveneens in den beginne geschapen werden, is verder geen sprake. Ook <hi type="italic">aarde</hi> heeft hier een ongewone beteekenis. Het is geheel onze aardbol, maar nog in zijn oorspronkelijken woesten toestand. Zie v. 2.</div>
<div id="n016">Ongescheiden en ongeordend waren nog de grondstoffen van alles en derhalve had nog de aarde in haren chaotischen staat geene planten, boomen of andere schepselen.</div>
<div id="n017">Bij alle gemis aan licht geleek de wereld een <hi type="italic">afgrond</hi>, een bare zee in volslagene duisternis.</div>
<div id="n018">Zoo deed Hij, ten einde de grondstoffen der wereld tot ontwikkeling te brengen, aan dezelve leven en vorming te geven. Zeer schoon drukt dit de grondtekst uit, door deze werking van den Geest Gods aan te duiden met een woord, dat aan den vogel herinnert, die broedend de vleugelen over het nest houdt uitgebreid, om in de eieren het leven op te wekken en te ontwikkelen.</div>
<div id="n019">Na de eigenlijke schepping van het heelal uit niets volgt nu de vorming van al het geschapene, ook wel tweede schepping genoemd, in zes dagen, welke door vele nieuwere schriftverklaarders als groote tijdperken, door de ouden meest als gewone dagen beschouwd worden. Anderen nemen, met een beroep op den H. Augustinus, die dagen als gezichtspunten. Volgens hen geeft Moses het scheppingswerk in de door hem beschreven orde alleen te denken: brengt hij het, zonder juist de tijdsorde te volgen, tot zekere klassen van werken terug.</div>
<div id="n020">Dat de verbindingen der grondstoffen, waaruit de wereld bestond, op Gods bevel het licht tot ontwikkeling konden brengen, wordt door de natuurwetenschap duidelijk aangetoond.</div>
<div id="n021">Met zijnen wil alleen schiep God alles en wat Hij schiep, was <hi type="italic">goed</hi> in dien zin, dat het volkomen beantwoordde aan het doel, waartoe het door God bestemd werd. Als dan de Schriftuur zegt, dat God sprak of dat Hij zijn werk goedkeurde, tracht zij met dergelijke zegswijzen de onuitsprekelijke daden Gods in menschelijke taal uit te spreken en voor ons te verduidelijken.</div>
<div id="n022">Hij bracht teweeg, dat licht en duisternis, dag en nacht elkander afwisselend zouden opvolgen.</div>
<div id="n023">God gaf aan licht en duisternis onderscheiden natuur en hoedanigheden, waarom ook de tijd van licht en duisternis verschillend genoemd moest worden. Te gelijk bevestigt deze zegswijze nadrukkelijk Gods oppergebied over zijn werk, wijl het geven van den naam bij de Oosterlingen als teeken gold van gezag en heerschappij.</div>
<div id="n024">Het woord <hi type="italic">dag</hi> heeft in het Hebreeuwsch, evenals in onze taal, ook de figuurlijke beteekenis van tijd en tijdperk. Reeds de H. Augustinus verklaarde, dat het moeielijk, ja onmogelijk is hier met zekerheid de juiste beteekenis te geven.</div>
<div id="n025">Het <hi type="italic">uitspansel</hi> is onze dampkring, die door zijne drukking en spankracht het water op aarde omlaag, het water der wolken omhoog houdt, en zoo water van water scheidt.</div>
<div id="n026">De grondtekst spreekt van gras, zaadgevende kruiden en vruchtboomen, die zaaddragende vrucht volgens hunne soort voortbrengen. Geheel de plantenwereld is in die drie benamingen aangeduid. De toevoeging <hi type="italic">op de aarde</hi> wijst de plaats aan, waar de grasgewassen (de cryptogamen of bedekt bloeiende planten), de hoogere plantensoorten (de phanerogamen of zichtbaar bloeiende planten) en de boomen zullen leven en tieren.</div>
<div id="n027"><hi type="italic">en</hi> staat hier verklarender wijze. Die <hi type="italic">lichten</hi>, zon en maan, zouden teekenen zijn ter bepaling der jaargetijden, der dagen en jaren.</div>
<div id="n028">Hij maakte ze uit de reeds vroeger geschapen grondstoffen. Met recht heeten zon en maan <hi type="italic">de groote lichten</hi>, want hoewel de maan veel kleiner is dan de planeten en ook de zon in grootte door vele sterren overtroffen wordt, voor ons op aarde zijn zij de groote lichten. Moses nu sprak op de gewone wijze en had niet in het minst de bedoeling onze wetenschappelijke kennis aangaande de hemellichamen te vermeerderen.</div>
<div id="n029">Hier zijn in het algemeen de visschen bedoeld, die ook <hi type="italic">kruipend</hi> heeten, wijl zij zich zonder voeten voortbewegen.</div>
<div id="n030">Dat ook de vogelen uit het water hunnen oorsprong hebben, zegt de grond. tekst niet of althans niet zoo duidelijk-</div>
<div id="n031">In het Hebreeuwsch: ‘Weest vruchtbaar.’</div>
<div id="n032">De <hi type="italic">tamme</hi> en <hi type="italic">wilde</hi> viervoetige dieren zijn bedoeld.</div>
<div id="n033">De Vulgaat bezigt bij het scheppingsverhaal van de dieren en boomen en planten meermalen de woorden <hi type="italic">genus</hi> en <hi type="italic">species.</hi> Evenwel is hierbij van de wetenschappelijke onderscheiding in geslachten en soorten geen sprake. Waar die twee woorden door elkander gebruikt worden, heeft de grondtekst altijd een en hetzelfde woord. Moses wilde alleen leeren, dat zich de velerlei soorten van schepselen der planten- en dierenwereld in andere wezens van eigen soort zullen voortplanten, door de ingeschapen kracht van God andere soortgelijke wezens moeten voortbrengen.</div>
<div id="n034">Geheel anders in toon en vorm dan bij de vorige scheppingen is hier de taal van God, nu het pronkstuk der geheele schepping, de mensch, door zijn redelijke ziel het beeld en de gelijkenis Gods, geschapen gaat worden. Het is alsof de drie Personen der allerheiligste Drieëenheid, welke door de woorden <hi type="italic">laat Ons</hi> en <hi type="italic">naar ons beeld</hi> worden aangeduid, vooraf onderling raadplegen.</div>
<div id="n035">Zie noot 19.</div>
<div id="n036">Van het vleesch der dieren als menschelijk voedsel spreekt eerst IX 3.</div>
<div id="n037">De grondtekst wijst hier aan de dieren hun bepaald voedsel toe, te weten het groene kruid des velds, terwijl in v. 29 alleen het voedsel der menschen is aangewezen.</div>
<div id="n038">God hield op nieuwe soorten van schepselen te scheppen en in dien zin <hi type="italic">rustte</hi> Hij niet van de vermoeienis maar van zijn werk.</div>
<div id="n039">Hij maakte dien dag tot een dag van bijzondere genade en heiliging, opdat ook de mensch, na volbrachten arbeid, dien dag in heilige rust zou doorbrengen. Voor ons Christenen is de zevende dag door den eersten vervangen, omdat het werk der verlossing, het tweede en heerlijker scheppingswerk, door Christus' verrijzenis en de nederdaling des H. Geestes op zondag voltooid en bezegeld is.</div>
<div id="n040">God schiep al zijn werk in den beginne, om het tot voleindiging te brengen in zes dagen. - Wijl met dit vers de inleiding van Genesis, het scheppingsverhaal eindigt, hadde hier passend het eerste hoofdstuk gesloten.</div>
<div id="n041">Het woord ‘generationes’, in het Hebreeuwsch ‘Tholedoth’ beteekent allereerst ontwikkeling en voortkomst, dan geboorten en geslachten en heeft verder zooals hier en o.a. ook Gen. XXXVII 2 bepaaldelijk den zin van historische ontwikkeling of geschiedenis. Het kreeg ook die laatste beteekenis, omdat de geschiedenis der ouden met opgave der geslachten begon en hoofdzakelijk geslachtsgeschiedenis was. Te gelijk verdient het de opmerkzaamheid, dat ‘Tholedoth’ nimmer eene ontwikkeling of geboorte is welke ontvangen wordt, maar altijd de beteekenis heeft van eene voortkomst, welke door iemand wordt teweeggebracht of van hem uitgaat. En zoo wordt hier geenszins een tweede verhaal van den oorsprong of schepping der wereld aangekondigd, maar begint met dezen aanhef de eerste ontwikkeling en geschiedenis der geschapen wereld.</div>
<div id="n042">Hoewel de volzin 4-6 onvoltooid blijft, is de bedoeling der Vulgaat niet heel en al duister. Met terugblik op het werk van den derden scheppingsdag, wordt nadrukkelijk verklaard, dat de planten en kruiden, eer zij op natuurlijke wijze opschoten, door God geschapen en niet van zelf ontstaan zijn, daar immers de groote vereischten zelfs voor hun natuurlijk bestaan, te weten de regen en ook, wat de gewassen van den bebouwden grond betreft, 's menschen arbeid ontbraken. In die vereischten voorzag God. <hi type="italic">Een bron</hi>, in het Hebreeuwsch: ‘een nevel’ maakte, toen het nog niet regende, de aarde geschikt voor de kruiden en planten, en de mensch werd geschapen, zie v. 7. Ook de grondtekst is hier duister en kan verschillend begrepen worden. Velen, v. 4 <hi type="italic">ten dage toen</hi> enz. als een toelichting van de voorafgaande woorden <hi type="italic">toen zij geschapen werden</hi> opvattend, vertalen verder: ‘En geen struikgewas des velds was nog op de aarde en geen kruid des velds sproot nog uit, want’ enz. - Dat hier aan de schepping der plantenwereld herinnerd wordt, heeft zijn goede reden. Het gebeurt, omdat zoo dadelijk van het paradijs verhaald gaat worden. Evenzoo strekt in v. 19 een terugblik op de schepping der dieren tot verwijderde inleiding voor het verhaal van de schepping der vrouw en nagenoeg op eenzelfde wijze zal ook in de volgende negen afdeelingen van Genesis een beperkte herinnering aan vroegere gebeurtenissen de schakel zijn, welke het beschrevene verbindt met hetgeen beschreven gaat worden.</div>
<div id="n043">Gelijk dit alleszins paste, wordt nu de oorsprong van het eerste menschenpaar, welke slechts met een enkel woord in het scheppingsverhaal I 27 was vermeld, meer uitvoerig beschreven.</div>
<div id="n044">Dit worde niet zoo begrepen, alsof de ziel een uitvloeisel, een deel zou zijn van het één en ondeelbaar goddelijk Wezen. Het zegt hier alleen, dat de ziel op een andere wijze dan het lichaam het bestaan ontving en door den Geest der geesten onmiddellijk uit het niet is voortgebracht als een onzichtbaar en geestelijk wezen, gelijk de onzichtbare adem onmiddellijk uitgaat van dengene, die ademt.</div>
<div id="n045">Dit worde niet te letterlijk verstaan, hoewel het zijne bijzondere beteekenis heeft. Vooral op het menschelijk <hi type="italic">aangezicht</hi> geeft de ziel van hare tegenwoordigheid blijk. Echter werd zij zóó door God met geheel het lichaam vereenigd, dat zij hetzelve heel en al vervult en doordringt.</div>
<div id="n046">Zoo heet de ziel, omdat zich het leven, waarmede de ziel het lichaam vervult, in de ademhaling openbaart en ook omdat de ademhaling, wegens hare fijnheid en onzichtbaarheid, beter dan eenige andere stoffelijke zaak geschikt was, vergelijkenderwijze eenig denkbeeld te geven van de onstoffelijkheid der ziel.</div>
<div id="n047">Op den derden dag, eer nog de mensch geschapen was. Het Hebr. kan ook beteekenen: ‘Ten oosten’.</div>
<div id="n048">Het met ‘geneugte’ vertaalde woord ‘Eden’ heeft wel die beteekenis, maar is een eigennaam. De grondtekst kan aldus worden overgezet, dat God een hof geplant had ‘oostwaarts in Eden’.</div>
<div id="n049">Beter: ‘had doen opschieten’. Naar den zin der rede is duidelijk de meer dan volmaakt verleden tijd bedoeld. De samenhang wijst uit, dat van beide beteekenissen, welke in het Hebr. met eenzelfden tijdvorm worden uitgedrukt, de laatste genomen moet worden.</div>
<div id="n050">De namen dier twee boomen wijzen op hunne bestemming. De vrucht van den eersten boom moest den mensch voortdurend in het <hi type="italic">leven</hi> bewaren, en door van den tweeden te eten zou de mensch bij ondervinding leeren kennen het onderscheid tusschen <hi type="italic">het goed,</hi> waarvan hij zich afgewend, en <hi type="italic">het kwaad,</hi> dat hij zich vrijwillig gekozen had.</div>
<div id="n051">Volgens het Hebr.: ‘uit Eden’. Uit genoemd landschap, in welks oostelijk gedeelte het paradijs lag, nam de vloed zijn oorsprong en splitste zich, na het paradijs bespoeld te hebben, in vier stroomen.</div>
<div id="n052">Een soort van welriekend boomhars.</div>
<div id="n053">Bij de aanwijzing van de twee eerste rivieren en van haar landen verschillen de geleerden en de vloed, die zich in vier hoofdstroomen splitste, is niet teruggevonden. Tengevolge van den zondvloed en van andere oorzaken, zooals bijv. van aardbevingen, heeft de oppervlakte der aarde geweldige veranderingen ondergaan, zoodat de plaats van het paradijs, al wordt ze door velen niet onwaarschijnlijk in Armenië gezocht, wel nimmer met zekerheid bepaald zal worden.</div>
<div id="n054">Ook in het paradijs zou de mensch arbeiden, maar zonder zich in het zweet zijns aangezichts te vermoeien. Te gelijk moest hij waken, dat hem niet door eigen schuld het paradijs werd ontnomen.</div>
<div id="n055">Hij zou sterven den <hi type="italic">tijdelijken</hi> dood door scheiding der ziel van het lichaam; den <hi type="italic">geestelijken</hi> dood door scheiding der ziel van God; den <hi type="italic">eeuwigen</hi> dood door de eeuwige verwerping.</div>
<div id="n056">De namen, die hij gaf, waren aan den aard der dieren ontleend en zeiden wat zij inderdaad waren.</div>
<div id="n057">Terwijl Adam zoo heerschappij uitoefende over de dieren, die paarsgewijze tot hem kwamen, leerde hij zijn gemis aan <hi type="italic">eene hulpe hem gelijk</hi> kennen en werd hij voorbereid, om zijne vrouw met heilige dankbaarheid van God te ontvangen.</div>
<div id="n058">Die <hi type="italic">slaap</hi> was geen gewone slaap, maar eene geestvervoering, waarin aan Adam de beteekenis van hetgeen er toen gebeurde, te weten de instelling van het huwelijk en deszelfs hoogere beteekenis, geopenbaard werd; zie volgende noot.</div>
<div id="n059">Uit <hi type="italic">eene ribbe</hi> van Adam werd de eerste vrouw gevormd, opdat gelijk God het begin is van alles, zoo de man het begin zou zijn van geheel het menschelijk geslacht; opdat ook de hoogere waardigheid van den man duidelijk zou blijken; opdat vooral man en vrouw in het huwelijk zoo innig mogelijk door de liefde vereenigd zouden worden en zóó een voorafbeelding zouden zijn van de allerinnigste en allerheiligste vereeniging tusschen Christus en zijne Kerk. Vgl. Act. XVII 26; Eph. V 22-32.</div>
<div id="n060">Zoo werd dan de vrouw geschapen na den man en om wille van den man en is zij hierom zijne mindere. Maar tevens is zij in velerlei opzicht zijn gelijke, wijl zij uit den man zelf gevormd werd naar het lichaam, als eene hulpe hem gelijk.</div>
<div id="n061">Door goddelijke ingeving. Vgl. Matth. XIX 4-6.</div>
<div id="n062">In het Hebreeuwsch wordt het woord <hi type="italic">vrouw</hi> afgeleid van het woord, dat <hi type="italic">man</hi> beteekent, evenals <hi type="italic">mannin</hi> van <hi type="italic">man.</hi></div>
<div id="n063">Van den beginne bestaat dus de echtvereeniging tusschen éénen man en ééne vrouw en is die vereeniging onverbreekbaar. De twee zullen zijn (gelijk de grondtekst heeft) <hi type="italic">tot één vleesch.</hi></div>
<div id="n064">Zij wisten nog niet wat kwaad was, hadden nog niet de minste bekoring tot ongeregelden lust en waren volmaakt onschuldig. Immers zonder zonde en met genade en deugd gesierd, in heiligheid en gerechtigheid zijn de eerste menschen geschapen. Vgl. Conc. Trid. sess. V can. 1. Daarbij hadden zij van God niet alleen een wonderbare kennis des verstands, een volmaakten gelukstoestand en de onsterfelijkheid des lichaams, maar ook een volkomen heerschappij over hunne begeerlijkheid ontvangen. In hen was het lagere aan het hoogere, het zinnelijke aan het geestelijke volmaakt onderworpen.</div>
<div id="n065"><hi type="italic">De</hi> aan de Israëlieten bij overlevering welbekende <hi type="italic">slang,</hi> de duivel, die zich bij zijn eersten aanval op den mensch van eene slang bediende. In eene slang voer de duivel, omdat God hem niet toeliet een ander werktuig te gebruiken dan het dier, dat het meest in overeenstemming was met zijn eigen laagheid en listigheid.</div>
<div id="n066">De vrouw was niet verwonderd, wijl zij begreep, dat door middel der slang een geest tot haar sprak. Zij had echter niet moeten antwoorden. Het goddelijk gebod duldde niet, dat deszelfs billijkheid onderzocht werd. Het vorderde gehoorzaamheid.</div>
<div id="n067">De aartsleugenaar geeft hiermee te kennen, dat in vergelijking met de wijsheid, welke hun door het eten der vrucht zou geworden, hunne tegenwoordige kennis niets beteekende en zelfs de oogen van hun verstand thans nog gesloten waren. Door het eten der vrucht zouden zij in kennis de gelijken van God worden, die alles weet.</div>
<div id="n068"><hi type="italic">Liefelijk om te aanschouwen</hi> of volgens een andere vertaling van het Hebr. ‘begeerlijk om verstand te geven.’ De vrouw meende dan, dat zij waarlijk door het eten der vrucht grootere kennis zou krijgen.</div>
<div id="n069">Op wat geheel andere wijze dan zij zich hadden voorgesteld, ging het woord des duivels in vervulling! Zij hebben thans die beloofde kennis, maar tot hun ongeluk. Schaamte is hun eerste gewaarwording, wijl zij ondervinden dat tengevolge hunner ongehoorzaamheid tegen God, in hen zelven het lagere voortaan aan het hoogere de gehoorzaamheid weigert. Beroofd van de oorspronkelijke rechtvaardigheid, hebben zij de bovennatuurlijke gelijkenis Gods verloren en door de zonde in het kwaad geweten gefolterd, gevoelen zij zich gescheiden van God.</div>
<div id="n070">Een menschelijke zegswijze, waarmee de waarneembare tegenwoordigheid van den zich openbarenden God is uitgedrukt.</div>
<div id="n071">Gelijk het wapen, waarmee rechtvaardig bloed vergoten is, als moordwapen verafschuwd wordt, zoo werd de slang als werktuig des duivels gevloekt, zeker ook opdat de straf van het redelooze dier den redelijken mensch met nog grooteren schrik voor het kwaad zou vervullen. Vgl. Ex. XXI 28.</div>
<div id="n072">Wat haar vóór de inwerking des duivels van nature eigen was, werd nu tot het vloekmerk harer straf gemaakt. Langs den grond voortkruipend en in het stof haar met stof bezoedeld voedsel tot zich nemend, zóó zou zij het door God gevloekte dier zijn, dat het meest den mensch met afgrijzen vervult en voor hem het zinnebeeld is der uiterste laagheid en boosheid. Maar niet tot de slang alleen, te gelijk en veel meer tot den in de slang verscholen duivel was, gelijk uit het vervolg blijkt, Gods vonnis gericht. Onder alle schepselen zou hij het gevloekte serpent zijn, dat in al zijn doen de kruipende laagheid is en in de zonde zijn voedsel vindt.</div>
<div id="n073">Eens zal de helsche slang volkomen verwonnen worden door de vrouw, of volgens een andere lezing van den grondtekst, door het zaad der vrouw. De beteekenis blijft dezelfde. Maria en Christus, onafscheidelijk één in de vijandschap, zijn onafscheidelijk één in de zegepraal, welke de Godmensch door zich zelven en Maria, zijne onbevlekt ontvangen moeder, onafscheidelijk met en door Christus, moesten behalen.</div>
<div id="n074">Hoewel in het Hebr. hier hetzelfde werkwoord staat, dat zoo even ‘verpletteren’ vertaald werd, moest het passend, overeenkomstig de beeldspraak, in zijn andere beteekenis van <hi type="italic">belagen</hi> of ‘verwonden’ genomen worden. De voorspelling is klaar, zoo op de vervulling in de volheid der tijden gelet wordt. Het helsch serpent veroorzaakte en veroorzaakt nog zooveel doenlijk pijn aan zijn verwinnenden vijand. Lijdend en stervend heeft de Christus verwonnen en zóó verwint Hij nog in zijne Kerk.</div>
<div id="n075">Dit beteekent: <hi type="italic">uwe moeielijkheden en</hi> wel bepaaldelijk die <hi type="italic">uwer zwangerschap.</hi></div>
<div id="n076">Op wat wijze <hi type="italic">de aarde gevloekt</hi> zal zijn, wanneer Adam haar <hi type="italic">bewerkt</hi>, verklaren de onmiddellijk volgende woorden. Vgl. II noot 17.</div>
<div id="n077">Voortaan niet meer de boomvruchten van het paradijs, maar het aanvankelijk voor de dieren bestemde kruid der aarde. Vgl. I noot 25.</div>
<div id="n078"><hi type="italic">Eva</hi> beteekent ‘leven’.</div>
<div id="n079">Voor God in zijne liefde is niets klein, omdat voor Hem in zijne almacht niets groot is.</div>
<div id="n080">Eene toespeling vol beschaming op de belofte, waarmee de duivel de menschen tot zonde bracht.</div>
<div id="n081"><hi type="italic">De cherubijnen</hi> zijn engelen van de hoogste orde. Zij verschenen in zichtbare gedaante. Zelfs het heidendom schijnt een vage herinnering aan die schrikwekkende wachters bewaard te hebben. Hiervoor pleiten de ‘Kirubi’ der Assyriërs: ontzaglijk groote gevleugelde stierbeelden met menschenhoofd, welke aan den ingang der tempels en paleizen, als heilige wachters geplaatst werden.</div>
<div id="n082"><hi type="italic">Caïn</hi> beteekent: ‘verkregene’ of ‘bezitting.’</div>
<div id="n083"><hi type="italic">Abel</hi> beteekent in het Hebreeuwsch ‘ijdelheid.’ In het Assyrisch, waarmede het Hebreeuwsch nauw verwant is, beteekent <hi type="italic">Abel</hi> (Habal) ‘zoon’.</div>
<div id="n084">Hebr.: ‘aan het einde van dagen.’ Wellicht is het einde des jaars bedoeld, dat met den oogsttijd samenviel.</div>
<div id="n085">Volgens de meeste kerkvaders werd Abel's offer door hemelsch vuur verteerd. Omdat zijn offer <hi type="italic">van het vette</hi>, d.i. van het beste der eerstelingen, inderdaad openbaring was van zijn inwendige godvruchtige gesteltenis, daarom had God welgevallen in hem, niet in den boozen Caïn. God let vooral op het hart.</div>
<div id="n086"><hi type="italic">De zonde</hi> d.i. de zonde met hare straf.</div>
<div id="n087">Hebr.: ‘en naar u is hare begeerlijkheid, maar gij, beheersch haar.’ Het monster der zonde verlangt u tot zijn prooi te maken, maar bedwing hetzelve, door uwen hartstocht te onderdrukken. De toestemming in de zonde hangt dus af van 's menschen <hi type="italic">vrijen wil.</hi></div>
<div id="n088">De barmhartige God sprak, om Caïn tot heilzame schuldbekentenis en berouw te bewegen.</div>
<div id="n089"><hi type="italic">roept tot Mij</hi> om wraak. Overeenkomstig deze zegswijze der Schriftuur draagt de zonde van vrijwilligen doodslag den naam van ‘wraakroepende’ zonde.</div>
<div id="n090">Van de bebouwde aarde in het landschap Eden.</div>
<div id="n091">Ik zal uwe bescherming missen.</div>
<div id="n092">De meening, dat er toen reeds vele afstammelingen van het eerste menschenpaar leefden, is met de Schriftuur niet in strijd. Even als de geboorte van Caïn's vrouw zie v. 17, kunnen ook andere geboorten onvermeld zijn gebleven. Maar ook, al bestonden er nog geen andere menschen, dan kon toch Caïn, aan de toekomst denkend, zoo spreken.</div>
<div id="n093">Het Hebr.: ‘woonde in het land Nod.’ Naar den gevluchten balling kreeg het land dien naam, welke ‘vlucht’ en ‘ballingschap’ beteekent.</div>
<div id="n094">Zeker eerst nadat zich zijne nakomelingschap had vermenigvuldigd.</div>
<div id="n095">Zoo verbrak het eerst een afstammeling van Caïn de oorspronkelijke eenheid des huwelijks.</div>
<div id="n096">De uitvinder van de kunst om tenten te bouwen en de eerste, die het zwervend herdersleven leidde.</div>
<div id="n097">De uitvinder der muziek op snaren- en blaasspeeltuigen.</div>
<div id="n098"><hi type="italic">en</hi> heeft hier de verklarende beteekenis van ‘te weten’ of ‘namelijk.’</div>
<div id="n099"><hi type="italic">Tot mijne verwonding, tot mijne kneuzing.</hi> Het Hebreeuwsch kan ook vertaald worden: ‘door mijne wonden, door mijne kneuzing’. Volgens de Vulgaat zegt de moordenaar, dat hij bij of tengevolge van zijne gewelddaad wonden en kneuzingen ontving. Niet onwaarschijnlijk echter bedoelt Lamech, dat hij iemand gedood heeft, door hem wonden en kneuzingen toe te brengen.</div>
<div id="n100">Dit oudste gedicht, dat onmiddellijk op de vermelding der smeedkunst volgt, is passend een lied op de uitvinding van het zwaard genoemd. Maar dat het alleen in dichterlijken vorm getuigen zou van het zelfvertrouwen, waarmee Lamech elken vijand tart, is niet aannemelijk. Na inderdaad eenen man, en wel gelijk het parallelisme of gedachtenrijm aanwijst, een jongen man gedood te hebben, beroemt zich deze zoon van Caïn de wrekers zijner bloedschuld te zullen treffen met tienmaal erger wraak dan waarmee God den moordenaar van Caïn bedreigde. En zoo sluit de geslachtslijst van het ras des eersten broedermoorders, op waardige wijze, met een moordlied.</div>
<div id="n101"><hi type="italic">Seth</hi> beteekent ‘vergoeding’. Dien naam gaf Eva met instemming van Adam. Vgl. V 3.</div>
<div id="n102">Onder <hi type="italic">Enos</hi> begon op bepaalde plaatsen en tijden de openbare en gezamenlijke Godsvereering.</div>
<div id="n103">Hier begint het tweede der tien gedeelten van Genesis. - <hi type="italic">Boek</hi> heet in het Hebreeuwsch elk geschrift dat, hoe klein ook, een geheel vormt. Vgl. Deut. XXIV 1 en 3. - Voor het met <hi type="italic">geslacht</hi> vertaalde woord ‘generatio,’ zie II noot 4.</div>
<div id="n104">Een korte herinnering aan de schepping van het eerste menschenpaar en den over hen uitgesproken zegen schakelt het reeds beschrevene aan hetgeen beschreven gaat worden. <hi type="italic">Adam</hi> beteekent ‘mensch’ en is een algemeene naam, welke van den eersten mensch de eigennaam werd.</div>
<div id="n105">Evenmin als Seth oudste zoon was, behoeven de na hem genoemde aartsvaders allen eerstgeborenen te zijn geweest. Volgens den H. Augustinus <hi type="italic">De civit. Dei</hi> XV 15 zijn slechts diegenen vermeld, wier namen, in de orde der opvolging, noodig waren om te komen tot Noë.</div>
<div id="n106">In vertrouwelijk verkeer met God leidde hij een zeer heilig leven. Ook van Noë wordt later VI 9 hetzelfde gezegd. Nog eens komt dezelfde uitdrukking voor Mal. II 6, om de bijzondere verhouding der priesters tot God aan te duiden.</div>
<div id="n107">Zonder te sterven werd hij, gelijk later Elias IV Reg. II 3, van de aarde weggenomen. Aangaande beide heiligen zegt het Hebr. met eenzelfde woord, dat God hen ‘opnam’. Nadat Henoch wiens naam ‘toegewijde’ beteekent, als Gods profeet aan de goddeloozen het naderend gericht had verkondigd, zie Ep. Jud. 14, 15, werd hij weggenomen, opdat ook zijn wonderbare verdwijning den volkeren boetvaardigheid zou prediken. Zie Eccli. XLIV 16.</div>
<div id="n108"><hi type="italic">Noë</hi> of Noach beteekent ‘rust.’</div>
<div id="n109">De lange levensduur der eerste menschen, welke ook door alle geschiedschrijvers der oudheid eenparig betuigd wordt, was in Gods voorzienigheid het natuurlijke middel, waardoor de geopenbaarde waarheid onvervalscht moest worden bewaard en overgeleverd.</div>
<div id="n110">Worden ook in den dichterlijken stijl de engelen een enkelen keer (Job. I 6; II 1; XXXVIII 7) met die benaming aangeduid, in de historische boeken worden zij nooit zoo genoemd. Hier zijn de vromen en wel bijzonderlijk de onverbasterde afstammelingen van Seth bedoeld in tegenstelling van de boozen, vooral Caïn's afstammelingen, die aan God de kinderlijke gehoorzaamheid weigerend, in ongunstigen zin kinderen der menschen heeten. Waarom juist <hi type="italic">de dochters der menschen</hi> vermeld worden, blijkt uit hetgeen verder verhaald wordt.</div>
<div id="n111">De Geest Gods, die alles met leven vervult en in het leven bewaart. Vgl. Job. XXXIII 4; Ps. CIII 29.</div>
<div id="n112">Aan de begeerlijkheden des vleesches heel en al overgegeven.</div>
<div id="n113">Zoolang werd nog aan het menschdom uitstel tot verbetering gegeven. Verkeerdelijk zou hier aan eene verkorting van den menschelijken levensduur worden gedacht, want ook na den zondvloed bereiken velen nog een hoogeren leeftijd.</div>
<div id="n114">Volgens den grondtekst bestonden ook te voren <hi type="italic">de reuzen</hi> en zijn zij niet uitsluitend van dergelijke huwelijken afkomstig. Evenwel heeft het Hebreeuwsch niet noodzakelijk dien zin en kan het ook volgens de vertaling der Vulgaat begrepen worden. Als de beheerschers en leiders van het verdorven menschengeslacht staan hier die geweldigen, wier booze faam zelfs na den zondvloed niet verging.</div>
<div id="n115">Een menschelijke en hyperbolische zegswijze ten einde de verschrikkelijkheid der menschelijke boosheid te kennen te geven en het groote raadsbesluit aan te kondigen van God, die in zijne zaligheid onverstoorbaar, in zijne besluiten onveranderlijk is.</div>
<div id="n116">Ook over de dieren wordt het vonnis geveld, wijl zij om wille van den mensch geschapen zijn en zonder hem geen reden van bestaan hebben.</div>
<div id="n117">Derde afdeeling van Genesis. ‘Generationes’ heeft hier klaarblijkelijk de beteekenis van geschiedenis; zie II noot 4.</div>
<div id="n118">Hebr.: ‘in zijne leeftijden,’ d.i. onder zijne tijdgenooten.</div>
<div id="n119">Zie V noot 4.</div>
<div id="n120">Zijn levensweg of levensgedrag.</div>
<div id="n121"><hi type="italic">Voor Mij</hi>, den rechter; m.a.w. Ik heb besloten het leven van alle menschen te vernietigen.</div>
<div id="n122"><hi type="italic">a facie eorum</hi> eigenlijk: van hun aangezicht, dat is: van hen komt die boosheid. Zij is door hen gepleegd.</div>
<div id="n123">Hebr.: ‘van gopher-hout,’ dat dan harsachtig hout zou beteekenen, gelijk bijv. het hout van pijnboom en cipres.</div>
<div id="n124">De el is waarschijnlijk de Hebreeuwsche elleboogsmaat; zie Deut. III 11.</div>
<div id="n125"><hi type="italic">Venster</hi> worde volgens het Hebreeuwsche taaleigen als verzamelwoord verstaan in plaats van vensters, wier hoogte eene el moest zijn. Het verdient echter opmerking, dat in den grondtekst te dezer plaatse een ander woord wordt gebezigd, dan wat VIII 6 bepaaldelijk venster beteekent. Het hier gebruikte woord beduidt in het algemeen eene opening voor licht en lucht.</div>
<div id="n126">In den grondtekst: ‘en op één el zult gij dezelve voleinden van boven’. Zoo hier sprake is van gemelde opening, gelijk vele nieuweren zeggen, dan is hare maat en standplaats aangegeven. Is echter de ark zelve bedoeld, dan moest het zacht glooiend dak der ark eene el hoogte hebben of anders gezegd, in het midden een el hooger zijn dan aan de beide zijden.</div>
<div id="n127">Voor de eerste maal wordt hier gesproken van een <hi type="italic">verbond</hi> Gods, dat echter feitelijk sedert den beginne bestond. Reeds in het paradijs had zich de Heer verbonden, om den mensch, zoo hij gehoorzaam bleef, eeuwig gelukkig te maken; met klare woorden belooft Hij, na den val onzer eerste ouders, de overwinning op het helsche serpent door het zaad der vrouw en verbindt Hij zich, om het menschelijk geslacht uit de zonde met hare ellende te redden door den Verlosser. <hi type="italic">Dat verbond</hi> nu beheerscht geheel de volgende wereldgeschiedenis. Het is de grondslag van alle ander verbond, hetwelk door God met zijne uitverkorenen in den loop der eeuwen gesloten wordt, en altijd de strekking heeft om de menschheid geleidelijk voor te bereiden en voort te leiden tot de vervulling van <hi type="italic">het Verbond</hi> in de volheid der tijden door Jesus Christus, den Middelaar. Alzoo is de verbintenis van God met Noë te dezer plaatse veel meer nog dan een belofte om Noë met de zijnen te redden. Zij is vooral een bekrachtiging van het paradijs-verbond. Ten einde <hi type="italic">dat verbond</hi> gestand te doen, zal God een verbond met Noë vaststellen.</div>
<div id="n128">Hebr.: ‘En van al wat leeft, van alle vleesch zult gij twee van allen in de ark doen gaan, om (ze) in het leven te behouden met u; mannetje en wijfje zullen zij zijn’. Het getal der paren wordt VII 2 en 3 bepaald.</div>
<div id="n129">Het honderd jaren te voren gegeven bevel wordt, nu het strafgericht aanstaande is, in bijzonderheden verklaard. Ten onrechte begrijpen sommigen de woorden van den grondtekst ‘zeven zeven,’ als zouden drie paren met één ongepaarde bedoeld zijn. Reeds de toevoeging in den grondtekst: ‘het mannetje en zijn wijfje’ doet aanstonds den waren zin vermoeden, en overigens zegt het bijbelverhaal nadrukkelijk, zie v. 9, 15, 16, dat de dieren paarsgewijze in de ark kwamen.</div>
<div id="n130">De Vulgaat heeft letterlijk ‘twee en twee’. In den grondtekst staat hetzelfde woord, dat VI 19 <hi type="italic">bina</hi> vertaald werd. Een enkel paar is blijkbaar bedoeld. Uit dit vers blijkt, dat het onderscheid tusschen reine en onreine dieren lang vóór Moses bestond en door zijne wetgeving niet ingevoerd, maar bekrachtigd en geregeld is. Dat onderscheid heeft zijnen grond in de natuurlijke en zinnebeeldige hoedanigheden der dieren, welke ons voor deze met een zekere genegenheid of afschuw vervullen. Waarom er van de reine dieren meer paren in de ark moesten gaan, is begrijpelijk genoeg, wanneer wij bedenken, dat alleen die dieren tot offerande aan God en tot voedsel voor den mensch dienen mochten.</div>
<div id="n131">Zoo werd voor de intrede in de ark een week tijd gegeven.</div>
<div id="n132">Bij paren kwamen zij op Gods wenk, zeven paren van de reine dieren, één paar van de onreine dieren volgens de verordening van God. Zie v. 2.</div>
<div id="n133"><hi type="italic">In de tweede maand,</hi> te weten van het burgerlijk jaar, welke maand ongeveer met onze maand October overeenkomt. Van het kerkelijk jaar der Israëlieten spreekt eerst Ex. XII 2. <hi type="italic">De bronnen van den grooten afgrond</hi> zijn de waterkolken, welke <hi type="italic">den afgrond</hi> d.i. den oceaan vullen. <hi type="italic">De watersluizen des hemels</hi> zijn de wolken.</div>
<div id="n134">Dat <hi type="italic">in articulo diei illius</hi> eenvoudig <hi type="italic">op dienzelfden dag</hi> beteekent, blijkt uit Gen. XVII 23, 26; Lev. XXIII 28, waar de hier vertaalde Hebreeuwsche uitdrukking in deze beteekenis door de Vulgaat duidelijker wordt teruggegeven.</div>
<div id="n135"><hi type="italic">Al het gedierte,</hi> te weten: de wilde dieren. Het in den grondtekst gebezigde woord werd vroeger, zie o.a. I 24 met <hi type="italic">bestia</hi> vertaald. <hi type="italic">En alles wat zich beweegt,</hi> de grondtekst heeft: ‘en al het kruipend gedierte, dat kruipt’. De nadere bepaling van <hi type="italic">alle gevogelte</hi> wijst de kleine en groote vogelen, de vogelen van allerlei vleugel aan.</div>
<div id="n136"><hi type="italic">De Heer sloot</hi> den toegang tot de ark, zoodat geen gevaar hen, die binnen waren, kon genaken.</div>
<div id="n137"><hi type="italic">Veertig dagen</hi> viel de regen en joeg de zee hare golven altijd verder over het land. Zie v. 4 en 12. VIII 2.</div>
<div id="n138">In majestueuzen eenvoud beschrijven deze verzen het groote gericht, dat slechts door het eindgericht op den laatsten der dagen overtroffen zal worden. De herhaalde vermelding van de werking der <hi type="italic">wateren</hi> schildert zoo aanschouwelijk en krachtig mogelijk het stijgen, het onveranderlijk hooger en hooger stijgen van den met Gods wraak belasten zondvloed.</div>
<div id="n139">De H. Vaders en de oude schriftverklaarders nemen dit in streng letterlijken zin en meenen, dat de zondvloed geheel de aarde overstroomd en alle leven op aarde vernietigd heeft. Van hen verschillen slechts betrekkelijk weinig die nieuweren, welke aannemen dat de zondvloed geheel de aarde niet te gelijk, maar achtereenvolgens en bij gedeelten heeft overstroomd. Anderen meenen, dat de zondvloed alleen tot de toenmaals bewoonde aarde kan beperkt worden. Intusschen worde, krachtens het bijbelverhaal, vastgehouden, dat alle menschen, behalve Noë en zijn gezin, in de wateren omkwamen.</div>
<div id="n140">Dat het geweld der wateren eenmaal onze aarde schrikkelijk geteisterd en haar in velerlei opzicht veranderd heeft, leeren ook de ontdekkingen der nieuwere wetenschap. Sterker nog getuigt de overlevering der oude volken, welke bijkans eenparig van den zondvloed de herinnering bewaard hebben. Bijzonder opmerkelijk te dezer zake is het Assyrische zondvloedverhaal in ‘de Legende van Izdubar (of Gilgames)’. Het heeft, wat den zakelijken inhoud aangaat, niet minder dan drie en twintig belangrijke punten van overeenkomst met ons bijbelverhaal, waarmede het ook in den breeden verhaaltrant en in de volgorde der feiten op treffende wijze overeenstemt. Verbiedt nu de hooge oudheid van het Assyrische dichtstuk hetzelve eene nabootsing van de gewijde geschiedenis te noemen, het tegenovergestelde is nog minder geoorloofd. Het eenvoudig bijbelverhaal immers en de heidensche, met allerlei verdichtselen opgesmukte legende verschillen van elkander gelijk de dag en de nacht. Alleen redelijk is de meening, dat beide verhalen uit eenzelfde oorspronkelijke overlevering voortkomen, welke in verbasterden vorm door de heidensche Assyriërs, in ongeschonden zuiverheid door de nakomelingen van Abraham bewaard is geworden.</div>
<div id="n141">Een menschelijke zegswijze. God had Noë niet vergeten, maar gelijk een trouw en machtig beschermer zijnen gunsteling in het onheil reddend gedenkt, zoo <hi type="italic">gedacht God</hi> zijnen vriend en ging Hij aan de ellende van den zondvloed een einde maken.</div>
<div id="n142">Vgl. VII noot 7.</div>
<div id="n143">Dit beteekent, dat de wateren, in gestadigen loop, terugstroomden naar de zee en de kolken, waaruit zij waren voortgekomen.</div>
<div id="n144">Volgens den grondtekst en vele oude vertalingen: ‘den zeventienden dag der maand’. Aan welke lezing echter de voorkeur worde gegeven, zeker blijkt uit het zondvloedverhaal, dat er tusschen de toenmalige maandberekening en de onze geen of althans geen belangrijk verschil bestaat. Immers <hi type="italic">in de tweede maand</hi> begon de zondvloed, zie VII 11, en de val van het water werd merkbaar na honderd vijftig dagen, zoodat de ark vasten grond vond <hi type="italic">in de zevende maand,</hi> vijf maanden derhalve na het begin van den zondvloed. Dat nu die maanden tamelijk gelijk zijn geweest aan onze maanden, is duidelijk. Of ook het jaar uit twaalf maanden bestond, blijkt uit het verder verhaal niet met zekerheid.</div>
<div id="n145">In den grondtekst: ‘op de bergen van Ararat’. Ararat is de naam van een landschap in het oude <hi type="italic">Armenië,</hi> bijkans midden tusschen de Zwarte en de Kaspische Zee. Het hier aangewezen gebergte, dat beneden een geweldigen omvang heeft, verdeelt zich omhoog in twee spitsen, welker hoogte op 16,254 en 12,000 voet berekend wordt, en die de groote en de kleine Ararat heeten.</div>
<div id="n146">De grondtekst heeft: ‘die uitging uitgaande en wederkeerende’. <hi type="italic">De</hi> uit de overlevering aan de Israëlieten bekende <hi type="italic">raaf</hi>, vgl. III noot 1, die overvloed van aas en ook op de bergen genoeg plaats om te rusten vond, vloog heen en weder. Zoo keerde zij wel naar de ark, niet in de ark terug. Begrijpelijk genoeg beteekent <hi type="italic">totdat</hi> enz. geenszins, dat <hi type="italic">de raaf</hi> later wel terugkeerde. Dergelijke uitdrukkingen wijzen in de Schriftuur dikwijls uitsluitend op een bepaalden tijd, zonder dat daaruit eenige gevolgtrekking voor de toekomst gemaakt kan worden. Vgl. Is. XXII 14; Psal. CIX 1; II Reg. VI 23; Mat. I 25.</div>
<div id="n147">De duif zoekt omlaag en op het droge hare rustplaats.</div>
<div id="n148">De herinnering aan dit feit werd in de overlevering der volken niet uitgewischt. Waarschijnlijk was daarom te allen tijde <hi type="italic">de olijftak</hi> het zinnebeeld van vrede en verzoening.</div>
<div id="n149">Hij deed het, gelijk de samenhang doet vermoeden, om een onbelemmerd uitzicht op de omliggende landstreek te hebben.</div>
<div id="n150">Gelijk het water van den zondvloed met de reddende ark eene voorbeduiding was van het heilig doopsel, dat tot delging der zonden en redding der uitverkorenen is ingesteld, zie I Petr. III 20, 21, zoo is ook de ark een heerlijke afbeelding van de onvergankelijke en alleen zaligmakende Kerk; zoo beeldt ook Noë, de bouwmeester der ark en de tweede stamvader van het menschelijk geslacht, op treffende wijze den Stichter der H. Kerk en den Vader van het nieuwe menschengeslacht der christenen af, onzen Heiland Jesus Christus.</div>
<div id="n151">In den grondtekst worden ook de tamme dieren genoemd.</div>
<div id="n152">De grondtekst spreekt hier alleen van de vruchtbaarheid en vermenigvuldiging der dieren. Van de vruchtbaarheid der menschen spreekt eerst IX 1.</div>
<div id="n153">Het Hebreeuwsche woord, dat hier <hi type="italic">altaar</hi> vertaald werd, is afgeleid van het werkwoord ‘offeren’ en heeft de beteekenis van ‘offerplaats.’ <hi type="italic">Brandoffers</hi> zijn offeranden, welke <hi type="italic">geheel en al</hi> ter eere van God <hi type="italic">verbrand</hi> worden, gelijk het aan het Grieksch ontleende woord <hi type="italic">holocaustum</hi> aanduidt. Het Hebreeuwsche woord beteekent ‘opstijging’. Ook die naam is, wijl het offer in rook en vlammen ten hemel stijgt, aan den aard der zaak ontleend.</div>
<div id="n154">Met deze beeldspraak is Gods welbehagen in de offers van Noë aangeduid.</div>
<div id="n155">De grondtekst heeft: ‘En Jehova zeide tot zijn hart’. Alzoo besloot de Heer in zijne barmhartigheid <hi type="italic">bij zich zelven</hi> om, gelijk volgt, door geen algemeenen zondvloed het aardrijk meer te verdelgen. De openbaarmaking van dit besluit aan de menschen wordt beschreven IX 8-17.</div>
<div id="n156">Het Hebreeuwsch: ‘Want het maaksel van 's menschen hart is kwaad van zijne jeugd af’. Het maaksel van 's menschen hart zijn de gedachten en begeerten, welke uit het hart voortkomen. Deze heeten hier <hi type="italic">kwaad,</hi> voor zoover zij uit een ten kwade geneigd hart geboren worden en den mensch, zoo hij zijne vrijheid misbruikt, tot het kwaad brengen. Dat van een volstrekte boosheid geen sprake kan zijn, bewijst reeds de rechtvaardige Noë en zoo heeft dus de Vulgaat de beteekenis van den grondtekst zeer juist uitgedrukt. Verder is hier ook geen tegenspraak met VI 5. De geneigdheid ten kwade mag niet verward worden met het inwilligen van die geneigdheid en de barmhartigheid Gods voor den zondigen mensch strijdt niet met zijne rechtvaardigheid, welke de zondaars naar verdienste kastijdt.</div>
<div id="n157">Eene stoornis in de orde der natuur als tijdens den zondvloed zal nooit meer plaats grijpen.</div>
<div id="n158">Bij de vernieuwing der wereld wordt op nieuw de paradijszegen I 28 over de stamvaders van het nieuwe menschengeslacht uitgesproken.</div>
<div id="n159">De oorspronkelijke toestand, toen de dieren den mensch vertrouwelijk naderden, is door Adam's zonde veranderd. Voortaan is hun <hi type="italic">de vrees</hi> ingeplant, zoodat zelfs de verscheurende dieren in hun gewonen staat de tegenwoordigheid van den mensch vluchten.</div>
<div id="n160">Hoewel hier voor het eerst uitdrukkelijk het eten van vleesch wordt toegestaan, is het twijfelachtig of dit niet reeds vroeger gebruikelijk en ook geoorloofd was.</div>
<div id="n161">De grondtekst: ‘Alleen vleesch met zijne ziel, met zijn bloed zult gij niet eten.’ Het bloed wordt hier de ziel van het vleesch genoemd, wijl het de noodzakelijke grondstof is in het lichaam, welke alles voedt en onderhoudt. Gelijk het verband met het volgend vers aantoont, diende dit verbod om het afgrijzen tegen het vergieten van menschenbloed te versterken. Nog een andere reden geeft later Lev. XVII 11.</div>
<div id="n162"><hi type="italic">Het bloed</hi> waarin <hi type="italic">uwe ziel,</hi> uw leven woont.</div>
<div id="n163"><hi type="italic">Van de hand aller dieren</hi>, d.i. van alle dieren. Zoo God zelfs op de redelooze dieren wraak neemt over het vergoten menschenbloed (zie Exod. XXI 28), hoeveel te meer zal Hij zich wreken op den redelijken mensch, die zijnen evenmensch, zijnen broeder vermoordt.</div>
<div id="n164">Ziedaar de voornaamste reden, waarom de moordenaar de straf des doods schuldig is. Niet alleen schendt hij op de ergste wijze de wet der natuur, maar hot leven des menschen uitblusschend, vernielt hij de levende beeltenis Gods en tast hij zoo in zekeren zin God zelven aan.</div>
<div id="n165">Wijl de dieren om wille van den mensch het bestaan hebben, worden ook zij begrepen in het <hi type="italic">verbond</hi>, dat is in het onherroepelijk besluit, waardoor God zich geheel vrijwillig jegens den mensch verbindt, om de aarde niet meer door een algemeenen zondvloed te verwoesten.</div>
<div id="n166">Waarschijnlijk was de regenboog reeds vroeger een gewoon natuurverschijnsel. Maar thans werd hij tot bijzonder teeken van Gods belofte gemaakt. Om die reden en ook om de uitnemende schoonheid van den regenboog, welke Gods heerlijkheid zoo wonderschoon afspiegelt, noemt God hem <hi type="italic">zijnen boog.</hi></div>
<div id="n167">Een menschelijke spreekwijze om te beduiden, dat met dat teeken des verbonds ook Gods getrouwheid aan dat verbond altijd zal voortduren.</div>
<div id="n168">Besluit van het zondvloedverhaal. De zegswijze: <hi type="italic">En God zeide</hi> worde naar onze manier van spreken verstaan: Zoo dan zeide God.</div>
<div id="n169">Dit wordt hier er bijgevoegd tot beter begrip van v. 25.</div>
<div id="n170">Waarschijnlijk kende hij de bedwelmende kracht van den wijn niet.</div>
<div id="n171">Of wel: ‘jongste zoon’. Zeker was Sem de oudste, zie X 21. Cham had gezondigd en tegen de eerbaarheid en tegen den aan zijnen vader verschuldigden eerbied.</div>
<div id="n172">De eens, zie IX 1, door God zelf gezegende Cham wordt getroffen in zijnen zoon. Op <hi type="italic">Chanaän</hi> valt de vloek der dienstbaarheid om van hem over te gaan op zijn geslacht, dat later, na dien vloek verdiend te hebben, in het land Chanaän door de Israëlieten deels uitgeroeid, deels tot dienstbaarheid gebracht werd als een verworpen slavenvolk (Jos. XXIV 11; IX 23; III Reg. IX 20, 21). Een soortgelijk lot trof ook de om hunne ongebondenheid beruchte Pheniciërs en Karthagers, die eveneens van <hi type="italic">Chanaän</hi> afstamden. De eersten werden door de Perzen en Grieken, de laatsten door de Romeinen ten onder gebracht. Verder is het niet onwaarschijnlijk, dat de vloek, welke rechtstreeks Chanaän trof, ook overging op geheel de nakomelingschap van Cham. Zeker ontving zij geen zegening voor de toekomst en bekend genoeg is de ellendige toestand der negerrassen in Afrika, die Cham tot stamvader hebben. Echter sluit die vloek de getroffenen niet uit van het eeuwige en eigenlijk eenige heil. Wordt ook, gelijk Schriftuur en ondervinding leeren, de zonde der vaderen gestraft in de kinderen: voor de kinderen, die de zonden der vaderen niet doen, verandert de gramschap in liefde en wordt de kastijding een heilzame beproeving, zoodat ten laatste in het eindoordeel een ieder toch altijd naar zijn eigen daden vergelding ontvangt.</div>
<div id="n173">In de volheid der tijden de vervulling van Noë's voorspelling ziende, begrijpen wij, waarom zich de zegening aanstonds uit in God prijzende dankzegging. Zoo uitnemend gezegend zal <hi type="italic">Sem</hi> eens zijn in den gezegenden Abraham en diens geslacht en vooral in den Godmensch, naar het vleesch zijn grooten nakomeling, dat <hi type="italic">de Heer</hi> of <hi type="italic">Jehova</hi> om dit gunstbetoon als de <hi type="italic">God van Sem</hi> moet geprezen worden in eeuwigheid.</div>
<div id="n174">Op een meer aardschen zegen, een uitgebreid gebied, mag <hi type="italic">Japheth</hi> hopen. Toch worde hier niet uitsluitend aan aardschen zegen gedacht. De twee broeders, in de kinderlijke plichtsvervulling vereenigd, worden in de belooning wel onderscheiden, maar niet gescheiden. Leert de geschiedenis, dat inderdaad Japheth door zijne nakomelingschap in de woonsteden van den ouderen broeder zegevierend is binnengegaan: de Messias van Sem zal het licht der volkeren zijn en eens zal Japheth in ruime mate deelgenoot worden in den geestelijken zegen van Sem, om zóó op veel voortreffelijker wijze in de tenten zijns broeders te wonen.</div>
<div id="n175">De grondtekst heeft hier, evenals in v. 26: ‘En Chanaän zij <hi type="italic">hun</hi> ten knecht’. Noë's vervloeking is goddelijke voorspelling. Zij bepaalt niet het lot der bijzondere personen maar de toekomst der volken, welke uit hen zullen voortkomen.</div>
<div id="n176">Vierde afdeeling van Genesis. Deze geslachtentafel, de oudste oorkonde van de volken- en aardrijkskunde, geeft den oorsprong aan van de voornaamste volkeren en rijken, welke door de afstammelingen van Noë's zonen gevormd zijn. De opgeteekende namen zijn namen niet enkel van personen, maar te gelijk van de uit die personen gesproten stamvolken en dikwijls ook van de landen dier volken. Meermalen zelfs beteekenen die namen klaarblijkelijk geen bijzondere personen maar alleen volken. Als dan hier zonen en kleinzonen van Japheth, Cham en Sem worden opgenoemd, mag dit niet zelden in dien zin worden opgevat, dat alleen in het algemeen afstammelingen bedoeld zijn, die tot bepaalde volken en rijken aangroeiden. De geslachten van Japheth zijn in deze lijst wel het minst vertegenwoordigd. Alleen die volken, welke het Hebreeuwsche volk kende of behoorde te kennen, zijn hier opgenoemd.</div>
<div id="n177">Hoewel gemeenlijk Sem de stamvader der Aziaten, Cham die der Afrikanen en Japheth die der Europeërs genoemd wordt, danken vele volken van Azië hunnen oorsprong aan Japheth of aan Cham en valt het niet te betwijfelen, dat ook afstammelingen van Sem in Afrika zijn binnengedrongen. Welke volken door de namen hunner zonen vertegenwoordigd worden, is meermalen niet met zekerheid te bepalen.</div>
<div id="n178">Waarschijnlijk vertegenwoordigt <hi type="italic">Gomer</hi> de Cimbren of Cimmeriërs, <hi type="italic">Magog</hi> de Scythen; met meer zekerheid vertegenwoordigt <hi type="italic">Madaï</hi> de Meden en <hi type="italic">Javan</hi> de Joniërs of Grieken. <hi type="italic">Thubal</hi> en <hi type="italic">Mosoch</hi> worden gezegd twee oude volken van Klein-Azië, de Tibarenen en de Moschiërs, aan te wijzen. <hi type="italic">Thiras</hi> is volgens aloud gevoelen de vader der Thraciërs.</div>
<div id="n179"><hi type="italic">Ascenez</hi> vertegenwoordigt de Ascaniërs in noordelijk Phrygië, <hi type="italic">Riphat</hi> een volk in Bithynië, <hi type="italic">Thogorma</hi> de West-Armeniërs.</div>
<div id="n180">Aangaande <hi type="italic">Javan's</hi> zonen verschillen de gissingen. <hi type="italic">Elisa</hi> schijnt op de bewoners van Sicilië, <hi type="italic">Tharsis</hi> op de eerste bevolking van Spanje te doelen. <hi type="italic">Cetthim</hi> vertegenwoordigt de bewoners van het eiland Cyprus en van de kust van Klein-Azië.</div>
<div id="n181">Overeenkomstig Oud-Testamentisch spraakgebruik wordt alle land, dat slechts over zee bereikbaar is, <hi type="italic">eiland</hi> genoemd. <hi type="italic">De eilanden der volkeren</hi> zijn volgens hetzelfde spraakgebruik de eilanden en Europeesche kustlanden der Middellandsche Zee van Klein-Azië tot Spanje. De zin van het vers is, dat uit de genoemde kinderen van Japheth ontsproten zijn verschillende volkeren, die zich van elkander hebben afgescheiden en zich als volkplantingen op de eilanden en kustlanden der Middellandsche Zee hebben nedergezet. Tot die afscheiding en splitsing geraakten zij, omdat zij elk hun eigen taal hadden en tot verschillende stamfamiliën in Japheth's nakroost behoorden.</div>
<div id="n182"><hi type="italic">Chus</hi> vertegenwoordigt de volken van Ethiopië, <hi type="italic">Mesraïm</hi> die van Egypte, <hi type="italic">Phuth</hi> die van Libye, terwijl <hi type="italic">Chanaän</hi> de eerste bewoners van Phenicië en Chanaän verpersoonlijkt.</div>
<div id="n183">Van die namen welke op Arabische volkstammen wijzen, komen er later voor in de H. Schrift. Zoo heeten <hi type="italic">Saba</hi> en <hi type="italic">Regma</hi> (Reema) bij Ezech. XXVII 22 handeldrijvende volken, die de markt van Tyrus bezochten.</div>
<div id="n184"><hi type="italic">Voor den Heer</hi> is eene zegswijze, welke soms gebezigd wordt om het voortreffelijkste in zijne soort aan te duiden. Nemrod was een vermaard jager en de dierenjacht werd voor hem de oefenschool van den oorlog, waardoor hij heerschappij verwierf en de eerste geweldenaar werd.</div>
<div id="n185">In de vier genoemde steden van <hi type="italic">Sennaär</hi>, het oude Babylonië, begon hij zijne heerschappij uit te oefenen, welke zich later verder ontwikkelde.</div>
<div id="n186">De nieuweren vertalen den grondtekst: ‘van dat land ging hij (Nemrod of zijne nakomelingschap) naar Assur, en bouwde’ enz. Mich. V 6 noemt Assyrië het ‘land van Nemrod’. Hoe het zij, de ontdekkingen der assyriologen bevestigen, dat <hi type="italic">Assur</hi> (Assyrië) in taal en schrift, in godsdienst, beschaving en staatkunde oorspronkelijk van Babylonië afhankelijk is geweest.</div>
<div id="n187">Velen meenen, dat <hi type="italic">de straten der stad</hi>, in het Hebreeuwsch ‘Rechoboth Ir’ de eigennaam is eener voorstad van het uitgestrekte Ninive. Asarhaddon, Koning van Assyrië spreekt in een opschrift van ‘Ribit-Nina’ d.i. voorstad van Ninive.</div>
<div id="n188">Volgens sommigen zou <hi type="italic">Resen</hi> de groote stad zijn, maar waarschijnlijk vormden genoemde aangrenzende steden met Ninive te zamen <hi type="italic">de groote stad.</hi> Met dien naam wordt Ninive ook in de profetie van Jonas genoemd.</div>
<div id="n189">Reeds de H. Augustinus merkt op, dat de namen van Mesraïm's zonen namen zijn niet van personen, maar van volken, gelijk ook hun meervoudvorm in het Hebreeuwsch aantoont. Die volken waren de eerste bewoners van Egypte en van enkele aangrenzende landen in Afrika.</div>
<div id="n190"><hi type="italic">Philistiim</hi> zijn de Philistijnen, die in de latere geschiedenis zoo dikwijls als de geduchte vijanden van Israël optreden. Waarschijnlijk trokken zij, als eene volkplanting der <hi type="italic">Chasluïm</hi> of Chasluïeten, uit Beneden-Egypte van de monden van den Nijl naar het zuiden van Chanaän, waar zij zich langs de Middellandsche Zee in het gebied van Gaza aanvankelijk vestigden. Later met eene nederzetting der stamverwante <hi type="italic">Caphtorim</hi> of Caphtorieten versterkt, breidden zij hunne grenzen aanmerkelijk verder uit ten koste van de oorspronkelijke bewoners, de Heveërs, die zij uitdreven en verdelgden. Vgl. Deut. II 23, waar de <hi type="italic">Caphtorim</hi> in de vertaling Cappadociërs genoemd worden. Om dezen laatsten tekst echter, alsook om Jer. XLVII 4 en Amos IX 7 willen anderen, dat de Philistijnen van de <hi type="italic">Caphtorim</hi> zijn uitgegaan. De lezing van den grondtekst te dezer plaatse zou dan onjuist zijn, maar genoemde teksten kunnen in den bovengemelden zin verklaard worden.</div>
<div id="n191">De grondtekst heeft: ‘de familiën der Chanaänieten’. Gemelde volken, uit éénen stamvader voortgekomen, namen allengs het land Chanaän in bezit.</div>
<div id="n192">De grenzen van Chanaän worden aangegeven, omdat het voor de Hebreërs het beloofde land is. Van het noordelijk <hi type="italic">Sidon</hi> strekte zich in de richting van het zuidelijk <hi type="italic">Gerara</hi> het land Chanaän langs de Middellandsche Zee uit tot aan <hi type="italic">Gaza.</hi> Van daar besloeg het naar het oosten de breedte tot aan <hi type="italic">Lesa</hi>, eene plaats aan de oostelijke zijde van de Doode Zee.</div>
<div id="n193">Zoo wordt Sem nadrukkelijk genoemd, omdat de Hebreërs afstammelingen van <hi type="italic">Sem</hi>, in de lijn van <hi type="italic">Heber</hi>, zijn.</div>
<div id="n194">De namen der vijf zonen van Sem komen elders als namen van volken en landen terug. Dat Arphaxad oorspronkelijk een persoonsnaam was, maakt XI 11 waarschijnlijk. De landen kunnen van de volken, de volken van de stamvaders den naam geërfd hebben. Echter blijft ook het tegenovergestelde mogelijk, te weten dat de stamvader later zoo genoemd is naar de uit hem gesproten volken of naar hun land, evenals dit bijv. gebeurde met Mesraïm.</div>
<div id="n195"><hi type="italic">AElam</hi> als volksnaam wijst op de Elamieten in het oude Susiana, later eene provincie van Perzië. <hi type="italic">Assur</hi> vertegenwoordigt Assyrië, <hi type="italic">Arphaxad</hi> wellicht het volk van Arrhapachitis, eene landstreek van noordelijk Assyrië; <hi type="italic">Lud</hi> waarschijnlijk de Lydiers. <hi type="italic">Aram</hi> verpersoonlijkt de Syriërs. In de H. Schrift is <hi type="italic">Aram</hi> of Syrië die landstreek, welke zich van den Euphraat in noordelijk Mesopotamië tot Phenicië en Kanaän uitstrekt. Tot <hi type="italic">Aram</hi> behooren de bekende steden Aleppo, Antiochië en Damascus.</div>
<div id="n196"><hi type="italic">Phaleg</hi> beteekent ‘verdeeling’ en ‘scheiding’. <hi type="italic">In zijne dagen</hi>, wellicht eerst tegen het einde van zijn leven, had die gewichtige gebeurtenis plaats, naar welke hij genoemd is of om welke hij van naam verwisselde.</div>
<div id="n197">De namen van <hi type="italic">Jectan's zonen</hi> zijn die van Arabische stamvolken.</div>
<div id="n198">De geslachtentafel, welke met betrekking tot Japheth en Sem slechts van twee stamvaders en met betrekking tot Cham van drie stamvaders de nakomelingschap mededeelt, toont evenmin in eenig ander opzicht eenigen schijn van voorliefde voor de Semieten. Zoo levert zij in hare onvolledigheid en onpartijdigheid ook aan den bevooroordeelde een dubbel bewijs van haar historisch karakter.</div>
<div id="n199">Nadat Noë's nakomelingen belangrijk in getal waren toegenomen, trokken zij uit het bergland van Armenië naar het land <hi type="italic">Sennaär,</hi> dat ongeveer hetzelfde als het later zoo genoemde Babylonië is. Gelijk de ligging van beide landen uitwijst, ging echter de tocht zuidwaarts. Zoo dan geeft <hi type="italic">uit het oosten</hi> niet de richting van de reis, maar het punt van uitgang aan. Ter plaatse, waar zich Moses, de geschiedschrijver, bevond, lag Armenië noordoostelijk en dus, naar Hebreeuwsche spreekwijze, in het oosten. Overigens heeft de in den grondtekst gebezigde uitdrukking een wijden zin. Zij kan ook <hi type="italic">in het oosten</hi> (Gen. II 8) en zelfs <hi type="italic">oostwaarts</hi> (Gen. XII 8; XIII 11) beteekenen.</div>
<div id="n200">Met de oudste schrijvers getuigen nog de puinen in de vlakte van Babylon, dat kleiaarde met aardhars, die daar in overvloed waren, de gebruikelijke bouwstoffen leverden bij gemis aan natuursteen. Behalve de <hi type="italic">in het vuur gebrande tichelen</hi> werden ook in de zon gedroogde tichelen oudtijds vervaardigd, welke minder duurzaam waren.</div>
<div id="n201">De grondtekst kan ook vertaald worden: ‘opdat wij niet gescheiden worden’. Hoe spaarzaam hier ook het bijbelverhaal is, blijkbaar werd de onderneming uit eerzucht en hoogmoed begonnen en was zij zeker strijdig met den wil van God. - Gewoonlijk wordt, ook door vele assyriologen, een hooge puinmassa ter plaatse van het oude Babylon, de ‘Birs-Nimrud’ of toren van Nemrod, als het reusachtig overschot van den hier beschreven torenbouw aangewezen. Zeker komen de bouwstoffen van den Birs-Nimrud volmaakt overeen met de door het bijbelverhaal genoemde bouwstoffen. Een spijkeropschrift van Nabuchodonosor vermeldt, dat hij het oude, door een ‘vroegeren koning’ onvoltooid gelaten en vervallen bouwwerk herstelde, zonder aan de grondslagen te raken. Ook de overlevering noemt sedert onheuglijke tijden Birs-Nimrud, het oude Borsippa, de plek van den torenbouw.</div>
<div id="n202">Op menschelijke wijze gaat hier de tusschenkomst van God door het wonder der spraakverwarring beschreven worden. Hoe die spraakverwarring door de onmiddellijke, bovennatuurlijke werking van God geschiedde, is in de H. Schrift niet medegedeeld.</div>
<div id="n203"><hi type="italic">Babel,</hi> van het werkwoord ‘balal’ ‘verwarren’, beteekent ‘verwarring’. Men heeft getracht om op andere wijze het woord te verklaren. Volgens sommigen zou <hi type="italic">Bab-El</hi> ‘poort van God’ beteekenen, maar dat het Assyrisch gevormde woord <hi type="italic">Ba-bel</hi> alleen de eerste beteekenis heeft, wordt door de beste taalgeleerden bevestigd. De verspreiding der menschen gebeurde in de dagen van Phaleg, die volgens den grondtekst en de Vulgaat ruim honderd jaren na den zondvloed geboren werd, zie X 25 en XI 16. Volgens de Septuagint moet echter dit tijdstip veel later gesteld worden.</div>
<div id="n204">Vijfde afdeeling. Zie de Inleiding op Genesis. Opmerkelijk is in deze stamlijst, ook volgens de Septuagint met hare meerendeels veel hoogere getallen, de vermindering van den menschelijken leeftijd. Geen aartsvader bereikt meer de jaren van Sem en vooral met Phaleg wordt het verschil van levensduur zeer belangrijk. Als natuurlijke oorzaak wordt de verandering van aarde en dampkring door den zondvloed aangegeven.</div>
<div id="n205">Volgens de Septuagintvertaling, waarmede de stamlijst van Lucas III 36 overeenstemt, is hier tusschen <hi type="italic">Arphaxad</hi> en <hi type="italic">Sale</hi> een aartsvader, Caïnan, uitgelaten. In geen andere bijbelvertaling, ook niet in de Septuagint I Par. I 24, wordt hij vermeld.</div>
<div id="n206">Evenals V 31 eindigt de geslachtslijst met drie namen, welke bijzondere vermelding noodig hadden, wijl zij in het volgend bijbelverhaal terugkeeren.</div>
<div id="n207">Met dezen titel begint als zesde afdeeling van Genesis de geschiedenis van Thare's grooten zoon, den gezegenden Abraham. Van het menschelijk geslacht in het algemeen wordt voortaan niet meer verhaald. De familiegeschiedenis van Israël's stamhuis begint.</div>
<div id="n208">De herhaling van het vorige vers schakelt hetgeen reeds verhaald is aan hetgeen thans verhaald gaat worden.</div>
<div id="n209"><hi type="italic">Ur der Chaldeërs</hi>, in den grondtekst Ur Kasdim, beteekent: ‘stad der Chaldeërs’. Aangaande de ligging dezer belangrijke plaats verschillen de meeningen. Zeer waarschijnlijk echter moet <hi type="italic">Ur</hi> nergens anders gezocht worden dan in de landstreek ten zuiden van Babylonië, in het eigenlijke Chaldea, dat wel is waar dikwijls met Babylonië als één koninkrijk genoemd, maar in de oude oorkonden altijd van Babylonië onderscheiden wordt. Dáár, ongeveer midden tusschen Babylon en de uitmonding van den Euphraat in de Perzische golf, is aan de westzijde van genoemde rivier <hi type="italic">Ur</hi> teruggevonden in de puinen bij het hedendaagsche Mugheïr. Op de vele daar ter plaatse gevonden baksteenen hebben de assyriologen den naam Ur, als naam der oude stad. gelezen, en zoo kwamen zij overeen met den schrijver Eupolemus, die omtrent 150 jaren vóór Christus leefde en die, bij Eusebius, volgens Joodsche overlevering de plek van Mugheïr als Abraham's geboortestad aanwijst.</div>
<div id="n210">Als hoofd der familie staat <hi type="italic">Thare</hi> aan de spits der tochtgenooten. <hi type="italic">Saraï</hi>, volgens rabbijnsche schriftverklaring dezelfde als Jescha, zie v. 29, volgens anderen in eigenlijken zin dochter van Thare, zie XX 12, wordt hier als gehuwde vrouw, om haren man, <hi type="italic">schoondochter</hi> van Thare genoemd.</div>
<div id="n211">In het hooge noorden van Mesopotamië (het land tusschen Euphraat en Tigris) ligt, acht uren ten zuiden van Edessa, het oude <hi type="italic">Haran</hi>, thans het onaanzienlijke vlek Orfah, aan den Belilk, een kleinen zijtak van den Euphraat. De verre tocht ging dus, langs den Euphraat, in noordwestelijke richting en bracht de reizigers veel dichter bij Chanaän. In latere dagen reisde eenmaal Laban met grooten spoed in zeven dagen van Haran naar de bergstreek van Galaäd, ten oosten van den Jordaan, zie XXXI 23. Voorzeker was de reis uit Ur over Haran naar Chanaän een groote omweg, maar ook nu zou het nog voor een herdersstam met talrijke kudden onmogelijk zijn, om westelijk den kortsten weg door de woestijn te nemen.</div>
<div id="n212">Naar het Hebreeuwsch taaleigen mag hier vertaald worden: ‘De Heer had gezegd’. De zoo even verhaalde tocht uit het geboorteland was gebeurd op het bevel van God. Vgl. Act. VII 2. Volgens anderen echter is de vertaling der Vulgaat juist en moet aan een dubbele roeping van God, eerst in Ur, dan in Haran gedacht worden. Dit wordt ook bevestigd door v. 4.</div>
<div id="n213">Heerlijke beloften! Abram zal de stamvader van <hi type="italic">een groot volk</hi> worden, een roemrijken <hi type="italic">naam</hi> verwerven en door God <hi type="italic">gezegend</hi> worden of, gelijk de grondtekst het krachtiger zegt, hij zal zegening zijn. En wel in die mate zal hij zegening zijn, dat het geluk en ongeluk der andere menschen van hunne gezindheid jegens den gezegenden Abram zal afhangen en dat <hi type="italic">alle geslachten in hem gezegend zullen worden.</hi> Vooral dit laatste, dat hij voor geheel de wereld de bron van zegening wezen zal, is wel de belofte bij uitnemendheid. Op wat wijze dit zal geschieden, verklaart God zelf eerst later XXII 18. In Abram's <hi type="italic">zaad</hi> vinden eens alle geslachten der gevloekte aarde den verloren zegen weder, welks herstel in het paradijs beloofd is. Het zaad der vrouw, dat de overwinning op het alle onheil brengend serpent behalen moet, de Messias, zal Abram's zaad, zijn nakomeling zijn. Vgl. Gal. III 16.</div>
<div id="n214">Dit gebeurde waarschijnlijk na Thare's dood, zie Act. VII 4. Abram, toen <hi type="italic">vijf en zeventig jaren oud</hi>, kan dus, vgl. XI 26 en 32, de oudste zoon niet geweest zijn. Vóór de andere broeders wordt hij wel XI 26, 27 genoemd, maar dit gebeurt om zijne uitverkiezing en waardigheid. Waarschijnlijk had Thare bij zijne geboorte den leeftijd van honderd en dertig jaren bereikt. - Volgens den grondtekst en de Vulgaat werd Abram ruim drie en een halve eeuw na den zondvloed geboren. Volgens den Samaritaanschen tekst en de Septuagint is echter het tijdvak tusschen den zondvloed en Abraham veel eeuwen langer. De laatste bepaalt het op meer dan elf eeuwen, hetgeen ook aan vele oudheidkenners waarschijnlijker toeschijnt.</div>
<div id="n215">Met die <hi type="italic">zielen</hi> zijn de lijfeigenen of slaven bedoeld. Volgens de oude zeden was het koopen en houden van slaven een geoorloofde en gewone zaak.</div>
<div id="n216">De grondtekst wordt ook vertaald: ‘tot den terpentijnboom (of: tot den eik) van More’.</div>
<div id="n217">Deze opmerking heeft hare beteekenis. Zij verklaart, waarom de aartsvader als vreemdeling het land doorreisde: het land was bevolkt.</div>
<div id="n218">Het toenmalige Luza wordt bij den lateren naam van <hi type="italic">Bethel</hi> aangeduid. Vgl. XXVIII 19.</div>
<div id="n219">Het aan koren zoo vruchtbaar Egypte ligt lager dan Chanaän.</div>
<div id="n220">Bij den langeren levensduur, welke nog gemakkelijk tot honderd dertig jaren en verder reikte, bleef ook de jeugdige levenskracht langer in stand. Saraï was toen, op vijf en zestigjarigen leeftijd, in het midden harer dagen en kon bovendien lichtelijk, als onvruchtbare vrouw, haar eerste schoonheid bewaard hebben.</div>
<div id="n221">Saraï moest dus de waarheid voor een deel verzwijgen, zie XX 12, hetgeen soms om zwaarwichtige redenen geoorloofd is. Waarschijnlijk meende Abram dat, ingeval iemand aan een huwelijk met Saraï mocht denken, hij als haar broeder eerst geraadpleegd zou worden. Te voren gewaarschuwd, kon hij dan zijne maatregelen nemen.</div>
<div id="n222"><hi type="italic">Pharao</hi> is de gewone benaming, waarmede in het Oud Testament de Egyptische koningen worden aangeduid. Volgens de ouderen beteekent die benaming ‘de koning’, volgens de nieuweren ‘het groote huis’.</div>
<div id="n223">Van paarden wordt niet gesproken. Deze dieren werden eerst later, tijdens de overheersching der Hyksos of herderskoningen, in Egypte inheemsch. Wat de <hi type="italic">kameelen</hi> betreft, wel is waar wordt op de oude afbeeldingen nergens van die dieren een teeken gevonden, maar voor hunne aanwezigheid in het Nijldal spreekt het getuigenis der oude schrijvers. Dat <hi type="italic">kameelen</hi>, evenals kippen en katten, waarvan toch het land wel voorzien was, niet werden afgebeeld, moet volgens de gissing der egyptologen zijn grond hebben in het bijgeloof der Egyptenaren. Slaven en slavinnen worden niet afzonderlijk opgenoemd, omdat zij bij de Egyptenaren niet als personen, maar als zaken gerekend en als zoodanig te gelijk met de dieren door Pharao ten geschenke gegeven werden.</div>
<div id="n224">Hij deed zoo, toen hij door de kastijding tot inkeer gekomen en, na gedaan onderzoek, aangaande Saraï's huwelijk onderricht was.</div>
<div id="n225">De handelwijze des konings teekent meer vrees dan welwillendheid, hoewel aan een gedwongen uitdrijving niet behoeft gedacht te worden.</div>
<div id="n226">Naar het zuidelijk gedeelte van Chanaän.</div>
<div id="n227">In den grondtekst wordt Abram's rijkdom in vee op de eerste plaats genoemd. De oudheidkunde bevestigt, dat de Egyptenaren, ten tijde van Abram, hunne zilver- en goudmijnen hadden en edel metaal in overvloed bezaten.</div>
<div id="n228">Evenals vroeger XII 8, bracht hij, openlijk en plechtig, door middel van offeranden op het altaar, hulde aan God, ditmaal ten dank voor zijn behouden terugkeer. Vgl. IV 26.</div>
<div id="n229">Eene toelichting op de mogelijke vraag, waarom Abram en Lot niet samen konden wonen. De oorspronkelijke bewoners hadden het beste deel des lands in hun bezit en voor de twee vreemden met hunne herders en kudden was er slechts een beperkte ruimte. De hier genoemde <hi type="italic">Pherezeërs</hi> waren wellicht niet van Chamietischen oorsprong. Zij worden X 15-18 niet genoemd. Volgens velen zouden met dien naam de bewoners van het open land en van de dorpen bedoeld zijn. Vgl. Deut. III 5.</div>
<div id="n230"><hi type="italic">en</hi> heeft hier de verklarende beteekenis van ‘te weten’.</div>
<div id="n231"><hi type="italic">Wanneer men gaat naar Segor</hi> of in de richting van Segor. Deze woorden hebben betrekking niet op Egypte, maar op de Jordaanvlakte, welke van <hi type="italic">Segor</hi> af, zie XIX 22, <hi type="italic">rijk aan water</hi> en vruchtbaar als het land van <hi type="italic">Egypte</hi> was. Volgens anderen verdient echter de Syrische lezing ‘in de richting van Zoan’ de voorkeur. Zoan of Tanis was een den Israëlieten welbekende Egyptische grensstad, welke in een zeer vruchtbare landstreek van Beneden-Egypte gelegen was. Vgl. Ps. LXXVII 12, 43.</div>
<div id="n232"><hi type="italic">Ab oriente</hi> duidt hier den kant aan, welken Lot ging. Het Hebreeuwsch heeft ‘oostwaarts’. Inderdaad ligt, van Bethel en Haï gerekend, de Jordaan in het oosten.</div>
<div id="n233"><hi type="italic">In het</hi> eigenlijke <hi type="italic">land Chanaän</hi> tusschen den Jordaan en de Middellandsche Zee.</div>
<div id="n234">In de nabuurschap dier steden weidde hij nu hier dan daar zijne kudden en, zegt de grondtekst: ‘hij sloeg zijne tenten op tot aan Sodoma’. Dat hij later in die stad bij voorkeur woonde, blijkt uit het vervolg der geschiedenis.</div>
<div id="n235">Zoo had Lot, in onbescheiden zelfzucht, schijnbaar het beste gekozen, maar tot zijne schade, gelijk reeds dit vers doet vermoeden.</div>
<div id="n236">Niet aan Abram in eigen persoon, maar aan hem in zijne nakomelingschap. Zie XII 7.</div>
<div id="n237"><hi type="italic">Tot in eeuwigheid</hi> kan, volgens de gewone spreekwijze, ook een tijd beteekenen van onbepaalden duur, welks einde niet te berekenen valt. De uitdrukking is echter hier in den eigenlijken zin waar, voor zoover het erfland Chanaän afbeelding en voorbeduiding is van den hemel en de geloovige Christenen het echte <hi type="italic">zaad,</hi> de gezegende nakomelingschap van den geloovigen aartsvader zijn. Vgl. Gal. III 9; Hebr. IV 2.</div>
<div id="n238">Het Hebreeuwsch heeft: ‘tot de terpentijnboomen van Mambre, die in (d.i. binnen het gebied van) Hebron zijn’. <hi type="italic">Mambre</hi> is de naam van een Amorrheër, die met Abram een bondgenootschap sloot, zie XIV 13, 24. De oude stad <hi type="italic">Hebron</hi> ontving waarschijnlijk tijdens Israël's verblijf in Gessen den naam van ‘stad van Arbee’, zie XXIII 2. Arbee, een stamhoofd der Enaks-kinderen, verdreef in die dagen de vroegere inwoners, de Hetheërs. Toen de veroveraars op hunne beurt door Josuë overwonnen werden, zie Jos. XV 13, 14, kwam weder de eerste naam in gebruik en ging de laatste verloren. Beide namen waren aan Moses bekend en worden dan ook door hem gebruikt. Dat de oorspronkelijke bewoners van het oude Hebron, vgl. Num. XIII 23, Hetheërs waren, zegt o.a. Gen. XXIII 3, 4.</div>
<div id="n239"><hi type="italic">Sennaär</hi> of Sinear is Babylonië, zie XI noot 1. <hi type="italic">Elam</hi>, dat ten oosten van genoemd land lag, was in latere eeuwen eerst een Babylonisch, dan een Perzisch wingewest met Susa tot hoofdstad, zie Ezech. XXXII 24; Dan. VIII 2; Esth. I 2 en II Esd. I 1. Zoo kwamen dan de roofkoningen van Euphraat en Tigris, om Chanaän, het land aan de zee, te brandschatten. <hi type="italic">Arioch van Pontus</hi>, volgens den grondtekst ‘van Ellasar’, is wellicht de uit de spijkerschrift-oorkonden gekende Rim-Sin, koning van Larsa, een oudtijds vermaarde stad van Babylonië. Deze Rim-Sin heet in de oorkonden de zoon van Kudur-Mabuk; waarschijnlijk behoorde hij, evenals <hi type="italic">Chodorlahomor</hi>, d.i. ‘Kudur-Lagamar’, tot het Elamietische vorstenhuis. (Mabuk en Lagamar waren Elamietische afgoden). <hi type="italic">Thadal</hi> of Thargal volgens de Septuagintvertaling, heerschte misschien over de zwervende stammen in Guti, eene landstreek ten noorden van Babylonië.</div>
<div id="n240">Klaarblijkelijk is <hi type="italic">Chodorlahomor</hi> de voornaamste der koningen. Voor de grootheid van het oude Elam getuigen de spijkerschrift-oorkonden. Zoo bijv. verklaart de Assyrische veroveraar van Elam, Assurbanipal (Sardanapalus), dat 1635 jaren vroeger in Elam Kudur-Nanchundi heerschte, die Babylonië overmeesterde. Ook noemt zich de Elamietische koning Kudur-Mabuk, in eene te Ur Kasdim, Abram's vaderstad, gevonden oorkonde, opperheer van het westerland, waarmede Syrië en waarschijnlijk ook Chanaän bedoeld is. -</div>
<div id="n241">De drie eerstgenoemde volken (v. 5) woonden aan de oostzijde van den Jordaan, <hi type="italic">de Chorreërs</hi> ten zuiden van de Doode Zee in de bergstreek, welke later Edom of Idumea heet. Van daar rukten de veroveraars voort in westelijke richting totde woestijn van <hi type="italic">Pharan</hi>, <hi type="italic">keerden</hi> dan op hunne schreden <hi type="italic">terug</hi> tot Cades, om de naburige <hi type="italic">landstreek,</hi> welke in lateren tijd die <hi type="italic">der Amalekieten</hi> was, zie XXXVI 12, alsmede de <hi type="italic">Amorrheërs te Asasonthamar</hi>, thans Engadi ten westen der Doode Zee, te tuchtigen. En zoo moesten nu de vijf koningen op hunne beurt den vijand weerstand bieden, terwijl alles in het rond reeds verwonnen was.</div>
<div id="n242">Voor vluchtelingen alzoo een ongunstig terrein.</div>
<div id="n243">Ter onderscheiding van de landzaten heet Abram <hi type="italic">Hebreër</hi>, of wel als afstammeling van Heber, of wel naar de beteekenis van het woord, als ‘een die van de overzijde komt’ nl. van over den Euphraat.</div>
<div id="n244">De <hi type="italic">huiseigenen</hi> waren de in het huis des meesters geboren en opgevoede slaven en daarom de best vertrouwde helpers.</div>
<div id="n245">Of wel is hier de stad Laïs bij haar lateren naam aangeduid, zie Jos. XIX 47, of wel is een ander, oostelijk van den Anti-Libanon gelegen <hi type="italic">Dan</hi> bedoeld, dat in den grondtekst II Reg. XXIV 6 ter onderscheiding ‘Dan Jaän’ genoemd wordt. In het eerste geval is de naam door een latere hand ter verduidelijking veranderd.</div>
<div id="n246">De overwonnen <hi type="italic">koning</hi> of wel, zie v. 10, zijn opvolger.</div>
<div id="n247"><hi type="italic">Melchisedech</hi> beteekent ‘koning van gerechtigheid’ en <hi type="italic">Salem</hi>, dat de beteekenis heeft van ‘vrede’, is volgens velen de oude naam van Jerusalem, zie Ps. LXXVI 3 in den grondtekst. Aangaande Melchisedech's voorbeduiding van den Messias spreekt Ps. CIX 4 en Hebr. VII 1-4.</div>
<div id="n248">Volgens de katholieke en ook oud-joodsche schriftverklaring is een <hi type="italic">aanbrengen van brood en wijn</hi> ter offerande met daarop volgend offermaal bedoeld. Dit blijkt ook uit den samenhang der rede. Melchisedech handelt zoo, omdat hij <hi type="italic">priester</hi> is. Wel zegt de grondtekst alleen: ‘en hij was priester’. Maar het verbindend voegwoord, dat in het Hebreeuwsch dikwijls, zie bijv. Gen. XX 3; XXVII 36; XXX 27 de door onze Vulgaat gebruikte beteekenis van <hi type="italic">want</hi> heeft, moet hier ter plaatse in dien zin verstaan worden. Immers de vermelding van het priesterschap, welke ook in den Hebreeuwschen tekst, overeenkomstig de woordschikking, met het aanbrengen van brood en wijn in verband staat, heeft anders geen redelijken zin. Dat overigens Melchisedech vooral in zijn offer den Messias afschaduwt, wordt door Ps. CIX 4 genoegzaam beteekend. Daar toch is de wijze van Melchisedech's priesterschap als kenteeken van Christus' priesterschap aangewezen. De aard nu of natuur van het priesterschap toont zich het meest in het offer, dat de voornaamste bediening des priesterschaps is. - Het Hebreeuwsche woord ‘kohen’, dat hier <hi type="italic">priester</hi> vertaald is, heeft altijd die beteekenis, uitgenomen II Reg. VIII 18, waar het ‘eerste dienaar des konings’ beteekent. Aan die laatste beteekenis kan hier zelfs niet gedacht worden.</div>
<div id="n249">Uit den buit der vijanden <hi type="italic">tienden</hi> aan Melchisedech <hi type="italic">gevend,</hi> huldigde zoo Abram de verhevenheid van diens priesterschap. Zie Hebr. VII 4. De tienden des priesters waren, volgens algemeen gebruik, eene hulde aan de door den priester vertegenwoordigde Godheid.</div>
<div id="n250">Uit dien eed blijkt duidelijk, dat <hi type="italic">de allerhoogste God,</hi> de <hi type="italic">El Eljon</hi> van Melchisedech, de eene ware God is. Abram erkent hem als <hi type="italic">den Heer</hi> of <hi type="italic">Jehova</hi>, als den God van hemel en aarde, die met hem het verbond sloot.</div>
<div id="n251">Veelvuldig heet Gods openbaring in de Schriftuur <hi type="italic">woord des Heeren</hi>, omdat de Heer, wanneer Hij zich aan den mensch openbaart, in zekeren zin met den mensch spreekt. Tevens wordt zij, vooral de profetische openbaring, <hi type="italic">gezicht</hi> genoemd, omdat de mensch, door God op bovennatuurlijke wijze verlicht, met de oogen des geestes, soms ook uitwendig met de zintuigen des lichaams, dingen waarneemt of ziet, welke hij te voren niet kende, niet zag.</div>
<div id="n252"><hi type="italic">Wat zult Gij mij geven</hi> is een eerbiedige klacht, een ootmoedig verzoek om opheldering van hetgeen duister is. God belooft groote dingen, maar wat vreugde of nut zal aan Abram de schoonste toekomst geven, daar hij kinderloos is en zijne bezittingen aan vreemden moet achterlaten.</div>
<div id="n253">Hetgeen hier, ook in den grondtekst, onduidelijk is, wordt in het volgend vers verduidelijkt. Men vertaalt den grondtekt: ‘en de toekomstige bezitter van mijn huis is deze Damascener Eliëzer’.</div>
<div id="n254">In het Hebreeuwsch: ‘de zoon mijns huizes’, die als zoon mij vertegenwoordigt en toezicht houdt in mijn huis. Hoewel de Vulgaat hier <hi type="italic">vernaculus</hi> vertaalt evenals XIV 14, heeft de grondtekst op laatstgenoemde plaats een ander woord met andere beteekenis. Vgl. daar ter plaatse noot 6.</div>
<div id="n255">Zijn <hi type="italic">geloof</hi> in Gods woord, waarmede ook de werken des geloofs reeds van het begin zijner roeping klaarblijkelijk verbonden waren, dat levend en werkdadig geloof maakte hem rechtvaardig voor God. Vgl. vooral Jac. II 23. Er is echter een dubbele rechtvaardigheid: de eerste, welke de mensch ontvangt, wanneer hem de zonde vergeven en de liefde Gods ingestort wordt; de tweede of vermeerderde, welke zijn deel wordt, wanneer hij in de liefde Gods vooruitgaat. Van die tweede is hier sprake. Reeds vroeger was Abram's geloof de wortel en de grondslag geweest van de onverdiende gave der gerechtigheid, welke door iedere nieuwe daad van geloof werd vermeerderd.</div>
<div id="n256">Hij vraagt aan God een teeken, dat hem in zijn geloovig vertrouwen versterken zal.</div>
<div id="n257">God verhoort Abram's bede en gaat zijn verbond met hem sluiten. Bij het sluiten van gewichtige verbintenissen werden, tot plechtiger bekrachtiging, <hi type="italic">offerdieren</hi> ter eere van God geslacht en <hi type="italic">middendoor gedeeld.</hi> Zij, die het verbond sloten, gingen dan, met een fakkel in de hand, tusschen de <hi type="italic">tegenover elkander gelegde helften</hi> door, waarmede zij te kennen gaven, dat in geval van woordbreuk met hen op eenzelfde wijze als met die dieren gehandeld moest worden. Naar die gewoonte, welke in het bijzonder bij de Chaldeërs gebruikelijk was, gelijk de H. Ephrem zegt, gewaardigde zich God te handelen bij zijn verbond met Abram. - De hier aangewezen <hi type="italic">dieren</hi> zijn reeds dezelfde offerdieren als in de latere Levietische offers. Ook in de Levietische offers werden de vogelen niet verdeeld, maar geheel op het vuur des altaars geplaatst. Zie Lev. I 17.</div>
<div id="n258">Het profetisch gezicht begon den vorigen avond, zie v. 5. Met de toebereidselen voor de plechtigheid ging een gedeelte van den volgenden dag voorbij en den overigen tijd waakte Abram bij de geslachte dieren, tot een profetische <hi type="italic">slaap</hi> hem overmeesterde op het oogenblik, dat de zon, gelijk de grondtekst zegt, begon onder te gaan. <hi type="italic">De roofvogels</hi> verzinnebeelden de vijanden van Abram's nakomelingschap en hunne <hi type="italic">verjaging</hi> beduidt de machteloosheid dier vijanden, de redding van het toekomstig volk Gods ter wille van Abram. Vgl. Ps. CIV 42. Ook <hi type="italic">de ondergang der zon en de duisternis</hi> hebben symbolische beteekenis. Zij zijn een afschaduwing van de donkere toekomst, waarvan het volgend vers spreekt.</div>
<div id="n259">De vierhonderd jaren wijzen, naar den aard van den profetischen stijl, met een rond getal den tijd aan van Israël's verblijf in Egypte. Volgens Ex. XII 40 duurde die tijd vierhonderd en dertig jaren.</div>
<div id="n260">Van de onsterfelijke ziel is hier sprake, welke met de zielen der in Gods liefde gestorven <hi type="italic">vaderen</hi> verzameld zal worden. Het graf der <hi type="italic">vaderen</hi> was in Chaldea.</div>
<div id="n261">Het in den grondtekst gebezigde woord beteekent eigenlijk een ‘levenstijd’ en, in verband met v. 13, gelet ook op den langeren levensduur ten tijde van Abram, moet <hi type="italic">in het vierde geslacht</hi> de beteekenis hebben van ‘na vier eeuwen’. Deze zegswijze is dus eenvoudig een tijdsbepaling. Het feit, dat bij den uittocht onder Moses latere geslachten dan <hi type="italic">het vierde</hi> Egypte verlieten, is met de voorzegging niet in strijd.</div>
<div id="n262"><hi type="italic">De Amorrheërs</hi> vertegenwoordigen hier, als aanzienlijkste volksstam, de verschillende volken van Chanaän. Wellicht ook worden juist zij genoemd, omdat Abram toen bij die Chanaänieten woonde.</div>
<div id="n263">De rook en het vuur waren hier de zinnebeelden der Godheid. Jehova zelf <hi type="italic">ging</hi> zoo op zinnebeeldige wijze tusschen <hi type="italic">de stukken</hi> door en sloot zijn verbond.</div>
<div id="n264">Volgens velen is <hi type="italic">de rivier van Egypte</hi> de Wadi el Arish of Rhinokorura, welke inderdaad de zuidelijke grens van het rijk der twaalf stammen vormde en als zoodanig meermalen wordt aangewezen, zie bijv. Num. XXXIV 5. Maar in den grondtekst heet deze altijd ‘de beek van Egypte’, ‘de beek vóór Egypte’ of ook ‘de Sjichor’, dat is: de Zwarte. (Zie Num; XXXIV 5; Jos. XV 4; III Reg. VIII 65. Is. XXVII 12, waar niet <hi type="italic">nahar</hi> maar <hi type="italic">nachal</hi> Mizraïm staat. Zie ook Jos. XIII 3). Volgens de gewone beteekenis alzoo moet <hi type="italic">de rivier van Egypte</hi> de Nijl zijn. In deze profetie is dan de ligging van het beloofde land met breede trekken aangewezen. Tusschen de twee groote stroomen, den Nijl en den Euphraat, zal het zich uitstrekken en zal Abram's nageslacht, onafhankelijk van Egypte en van de voor-Aziatische koninkrijken aan den Euphraat, als een krachtig volk wonen. Van de meest volkomen vervulling der goddelijke belofte onder Salomon's regeering getuigen III Reg. IV 21 en II Par. IX 26.</div>
<div id="n265">Tien verschillende volken van Chanaän worden opgeteld, ten einde des te duidelijker blijke de uitgestrektheid van het voor Abraham's geslacht bestemde erfland.</div>
<div id="n266"><hi type="italic">De Heer heeft</hi> mijnen schoot <hi type="italic">gesloten</hi>, mij onvruchtbaar gemaakt.</div>
<div id="n267">Het middel, dat Saraï voorstelde om eenigermate althans den vurig verlangden kinderzegen te genieten, was naar de toenmalige zeden en wetten niet berispelijk of ongeoorloofd. De oudvaders mochten, omdat God het toeliet, meerdere vrouwen huwen. Hetgeen hier geschiedde, geschiedde ook niet uit zinnelijken hartstocht. Abram gaat er eerst toe over om Agar tot bijvrouw te nemen, wanneer Saraï, na vele jaren van onvruchtbaarheid en niet zonder groote zelfverloochening, dit veroorlooft en zelfs voorstelt. Daarenboven is blijkbaar beider eenige beweegreden de hoop op eene nakomelingschap, waarin de goddelijke beloften vervuld zullen worden.</div>
<div id="n268">De grondtekst heeft: ‘Mijn ongelijk op u’, d.i. van de mij aangedane beleediging valt de verantwoordelijkheid op u, omdat gij haar niet bestraft.</div>
<div id="n269">De engel spreekt in den naam van God, die Agar's zoon zoo zal zegenen ter wille van Abram, zie XVII 20.</div>
<div id="n270">Ismaël beteekent: ‘God hoort’.</div>
<div id="n271">De grondtekst heeft: ‘een mensch als een woudezel’ of meer letterlijk: ‘een woudezel-mensch’. Deze vergelijking teekent den fieren, ontembaren aard van Ismaël met zijn geslacht. Vgl. Job. XXXIX 5-8.</div>
<div id="n272">De grondtekst heeft: ‘voor het aangezicht’ of ‘ten oosten’. Bezwaarlijk kan de tweede beteekenis alleen bedoeld zijn. Althans wijst zij slechts onvolkomen de landstreek van Ismaël's nageslacht aan, dat zich aanvankelijk ten zuidwesten van Chanaän in het Sinaïtische schiereiland vestigde, om later ook, ten oosten van genoemd Chanaän, het noorden van Arabië te bevolken. Te gelijk voorspelt de belofte het zelfstandig volksbestaan der Ismaëlieten in de toekomst. Onafhankelijk van Abram's overige nakomelingschap zal Ismaël zijne woonsteden bezitten in volle vrijheid.</div>
<div id="n273">Agar, die op het einde der openbaring den engel in zichtbare gestalte zag heengaan, uit dankbaar hare verwondering, dat God op zoo genadige wijze aan haar een blijk van zijne tegenwoordigheid en bescherming had gegeven.</div>
<div id="n274">De grondtekst: ‘Daarom noemde men’. Eigenlijk mag ook de Vulgaat hier om haar eigenaardig Hebraïzeerend spraakgebruik eveneens vertaald worden. Vgl. Is. XV 5, waar ‘ascendet’ en Ps. LXXXVI 5, waar ‘dicet’ klaarblijkelijk het onbepaalde <hi type="italic">men</hi> vordert.</div>
<div id="n275">De put, waar zich God als de levende God in zijn zorgzame voorzienigheid openbaarde.</div>
<div id="n276">Na een aanzienlijk tijdsverloop, niet alleen sedert de eerste beloften aan Abram, maar ook sedert de sluiting des verbonds (vgl. XII 1-4; XV 18 en XVI 16), gaat De Heer of Jehova thans aan <hi type="italic">zijn verbond</hi> een begin van uitvoering geven. Maar reeds de toegezegde nakomelingschap moest aan Abram en Sara eene onmogelijkheid toeschijnen, daar zij de krachten hunner natuur klaarblijkelijk te boven ging. Daarom openbaart zich hier Jehova als ‘El Sjaddaï’, als ‘<hi type="italic">de almachtige God</hi>, die in staat is, om de beloften des verbonds te verwerkelijken.</div>
<div id="n277">De beteekenis van den grondtekst is: ‘Wat Mij betreft, ziehier mijn verbond met u’. God gewaardigt zich nu dat vroeger gesloten <hi type="italic">verbond</hi> meer in het bijzonder te verklaren. Wat Abram betreft, wat hij om wille des verbonds moet doen, volgt v. 9.</div>
<div id="n278"><hi type="italic">Abram</hi>, welke naam onder zijn Assyrischen vorm <hi type="italic">Abu-ramu</hi> door de assyriologen is teruggevonden, beteekent: ‘verheven vader’, <hi type="italic">Abraham</hi> beteekent: ‘vader eener menigte’.</div>
<div id="n279">Heerlijk is die belofte vervuld, gelijk de geschiedenis leert. En nog altijd wordt zij op bovennatuurlijke wijze vervuld in Abraham's geestelijke nakomelingschap, want hij is de vader van alle geloovigen. Vgl. Rom. IV 16, 17; IX 8; Gal. III 7.</div>
<div id="n280">De besnijdenis zou het zichtbaar en blijvend <hi type="italic">teeken</hi> zijn van het gesloten <hi type="italic">verbond.</hi> Wie voortaan dit door God verordende teeken ontving, werd zoo op kennelijke wijze in de maatschappij van het uitverkoren volk Gods opgenomen en verplichtte zich te gelijk om de voorschriften van het verbond te vervullen. - Dat de besnijdenis des vleesches nog een andere beteekenis had en een ieder aan de besnijdenis des harten, aan de heiligheid van leven op zinnebeeldige wij ze herinneren moest, zegt o.a. Deut. X 16; Lev. XXVI 41.</div>
<div id="n281">Dit voorschrift, dat van den beginne reeds vreemdelingen in de voorrechten van het verbond doet deelen, is een voorteeken van de roeping der heidenen in de volheid der tijden.</div>
<div id="n282">Vgl. voor de beteekenis van <hi type="italic">eeuwig</hi> verbond XIII noot 12.</div>
<div id="n283"><hi type="italic">Zal uitgedelgd worden enz.</hi> Deze woorden worden verschillend verklaard. Zij kunnen de straf des doods of ook de uitsluiting voor tijd en eeuwigheid buiten het begenadigde volk Gods beteekenen.</div>
<div id="n284">Aangaande de juiste beteekenis van <hi type="italic">Saraï</hi> verschillen de schriftverklaarders. Volgens den H. Hiëronymus beteekent die naam ‘mijne vorstin’. <hi type="italic">Sara</hi> is ‘vorstinne’. Niet meer van een enkele familie zou zij de vorstinne zijn, maar vele volkeren zouden haar als hunne vorstelijke stammoeder huldigen.</div>
<div id="n285">In het Hebreeuwsch is rechtstreeks Sara bedoeld. Zij zal de vruchtbare moeder van <hi type="italic">volkeren</hi> worden. Letterlijk werd de voorspelling ook in dien zin vervuld, dat Sara niet alleen de stammoeder van de Israëlieten maar ook, door haren kleinzoon Esau, van de Idumeërs geworden is.</div>
<div id="n286">Evenals bij het begin der openbaring, v. 3, toont de aartsvader in zijn uiterlijke houding de eerbiedige dankbaarheid van zijn gemoed, terwijl te gelijk de goddelijke belofte hem met vreugdevolle verwondering vervult. Vgl. Rom. IV 19.</div>
<div id="n287"><hi type="italic">Moge</hi> ook mijn zoon <hi type="italic">Ismaël</hi>, al is hij uw uitverkorene niet, uwen zegen ontvangen.</div>
<div id="n288"><hi type="italic">Isaäc</hi> beteekent ‘lacher’, of ‘lach’ en met toespeling op den blijden lach van Abraham bestemde God dien gelukspellenden naam voor den gezegenden zoon der belofte.</div>
<div id="n289">Zie hiervan de vervulling XXV 12-16.</div>
<div id="n290">Volgens sommige egyptologen zou reeds vóór Abraham's tijd de besnijdenis in Egypte gebruikelijk zijn geweest. Zeker was zij ten tijde van Moses daar bekend. Hoe dat zij, de besnijdenis is in Abraham's geslacht klaarblijkelijk een goddelijke instelling, evenals het heilig doopsel door Christus is ingesteld, al was ook een soort van doopsel te voren reeds bij de Joden in gebruik.</div>
<div id="n291">Het Hebreeuwsch heeft: ‘En hem verscheen Jehova bij de terpentijn-boomen van Mambre’. Dat dit spoedig na de zoo even verhaalde verschijning gebeurde, bewijst v. 10 vgl. met XVII 21.</div>
<div id="n292">De <hi type="italic">drie mannen</hi> waren, gelijk uit het vervolg blijkt, drie engelen of wel God zelf met twee engelen.</div>
<div id="n293"><hi type="italic">Heer</hi>, in het Hebreeuwsch ‘Adonai’, welke naam alleen aan God gegeven wordt. Abraham erkende dus in den voornaamste der mannen God of althans den engel, die God vertegenwoordigde. Hij regelde zich echter in de eenvoudigheid van zijn geloof naar het welbehagen des Heeren, die zich in menschelijke gestalte wilde openbaren. Tegen deze niet ongewone verklaring wordt ingebracht, dat wellicht Adoni (mijn heer), een voor menschen passende eeretitel, gelezen moet worden. In deze veronderstelling wist Abraham dan niet aanstonds, wie zijne gasten waren.</div>
<div id="n294">Nog behoort zulk een uitnoodiging, als Abraham hier deed, in het Oosten tot de bekende beleefdheidsvormen. Het is daar voor den reiziger een groote verkwikking, om zich na de reis door het heete zand de voeten te wasschen.</div>
<div id="n295">Om mij gelegenheid tot de beoefening der gastvrijheid te geven, <hi type="italic">daarom zijt gij hierheen gekomen.</hi></div>
<div id="n296"><hi type="italic">Hij stond bij hen,</hi> om hen te dienen.</div>
<div id="n297">Volgens sommigen, zooals de H. Thomas <hi type="italic">(Summa theol. p. I q. 51, art. 3 ad 5<hi type="super">m</hi>),</hi> zouden de hemelsche gasten slechts schijnbaar <hi type="italic">gegeten</hi> hebben, vgl. Tob. XII 19. Volgens anderen, zooals de H. Augustinus <hi type="italic">(Serm. CCCLXX de Resurr. cap. 11)</hi>, hadden zij wel niet, gelijk wij, de behoefte, maar zeker het vermogen om spijs en drank te gebruiken, en hebben zij werkelijk <hi type="italic">gegeten.</hi></div>
<div id="n298"><hi type="italic">Hij</hi>, te weten de voornaamste der drie gasten.</div>
<div id="n299">De grondtekst heeft: ‘volgens den tijd van leven’. De duistere zegswijze wordt v. 14 door een korte toevoeging verduidelijkt en beteekent: ‘als deze zelfde tijd herleeft’ of ‘over een jaar’.</div>
<div id="n300"><hi type="italic">De Heer</hi> of Jehova, gelijk de grondtekst heeft.</div>
<div id="n301">Op een andere wijze dan weleer Abraham lachte Sara. De woorden der belofte met eenige weifeling aanhoorend, wordt zij berispt en zoo tot het volkomen geloof gebracht. Vgl. Hebr. XI 11.</div>
<div id="n302"><hi type="italic">De weg des Heeren</hi> is de wijze van leven, welke de Heer den menschen heeft voorgeschreven.</div>
<div id="n303">God gaat het naderend wraakgericht aan Abraham openbaren, opdat deze, de uitverkoren stamvader van het volk Gods, aan zijne nakomelingschap ter waarschuwing zal overleveren, op wat schrikkelijke wijze de zonde gestraft wordt.</div>
<div id="n304"><hi type="italic">Het geroep</hi> hunner zonden om wraak.</div>
<div id="n305">Met deze menschelijke spreekwijze doet zich God kennen als den onpartijdigen rechter, die de zonde niet straft tenzij met volmaakte kennis van het bedreven kwaad.</div>
<div id="n306">‘De mannen’, gelijk de grondtekst zegt, nl. de twee engelen. Zie XIX 1.</div>
<div id="n307"><hi type="italic">De stad</hi> Sodoma, werwaarts de engelen gingen, vertegenwoordigt, als de voornaamste der vijf steden, de gansche met Gods wraak bedreigde landstreek.</div>
<div id="n308">Hoeveel vermag het volhardend gebed van de rechtvaardigen en welk een welgevallen heeft God in zijne dienaren, daar Hij om het gebed van een enkelen heilige zijn strafvonnis wijzigt en om <hi type="italic">tien rechtvaardigen</hi> een menigte van boozen wil blijven verdragen.</div>
<div id="n309">Vele H. Vaders, zooals de H.H. Justinus en Irenaeus, houden den voornaamste der drie, die immers <hi type="italic">de Heer</hi> genoemd wordt, voor God zelf en wel bepaaldelijk voor God den Zoon. Met den H. Augustinus meenen anderen, dat ook die voornaamste, al heeft hij den Godsnaam, een engel van hoogeren rang geweest is, die het woord voerde in den naam van God. Vgl. Hebr. XIII 2.</div>
<div id="n310"><hi type="italic">De poort der stad</hi>, meestal een gewelfde ruimte met zitplaatsen aan weerszijden, was oudtijds de gewone plaats, waar de inwoners bijeenkwamen, om zich met elkander te onderhouden en hunne zaken te behandelen. Vgl. XXXIV 20; Deut. XXI 19; Ruth IV 1.</div>
<div id="n311">Misschien was er nog geen herberg voor vreemdelingen of gaven zij aan een vernachten <hi type="italic">op de straat</hi> de voorkeur, hetgeen onder de milde lucht van het Oosten niet ongewoon is.</div>
<div id="n312">Het onnatuurlijk <hi type="italic">kwaad</hi>, dat de mannen van Sodoma wilden doen, was volstrekt niet zeldzaam bij de Chanaänieten, zie Lev. XX 13 en 23. Ook in veel latere eeuwen bleef het een vloek en brandmerk van het heidendom. Zie Rom. I 27.</div>
<div id="n313">Al had Lot een loffelijke bedoeling, zijn voorstel was slecht. Tot vermindering zijner schuld kan echter worden aangevoerd de plotselinge verwarring, waarin hij zich bevond, en ook wellicht de zekerheid, welke hij had, dat zijn aanbod verworpen zou worden. Zijne dochters toch waren aan mannen van Sodoma verloofd. Zie v. 14.</div>
<div id="n314">Niet met volslagen <hi type="italic">blindheid</hi>, maar met zulk eene verblinding, dat <hi type="italic">zij de deur niet konden vinden.</hi></div>
<div id="n315">Het <hi type="italic">geroep</hi> hunner gruwelijke zonden. Met recht dan heet de onkuischheid tegen de natuur, die bijzondere zonde van Sodoma: ‘wraakroepende zonde.’</div>
<div id="n316">De grondtekst: ‘En toen de dageraad opging’.</div>
<div id="n317">Dit streng gebod diende tot beproeving van Lot's gehoorzaamheid. Ook leert het, hoe geheel en al de gemeenschap met de boozen gevlucht, Gods waarschuwing zonder omzien gevolgd moet worden. Want wie het gevaar liefheeft, zal er in vergaan.</div>
<div id="n318">Lot richt zijne bede tot den voornaamste der twee, dien hij met den Godsnaam ‘Adonaï’ toespreekt, of omdat hij in dien engel God zelf erkent, of omdat de engel Gods plaats vervult en de Heer of Adonaï zich in hem openbaart. Ook wordt hem het antwoord, zie v. 21, evenals (in den grondtekst) de waarschuwing van v. 17 door éénen engel gegeven.</div>
<div id="n319">Lot vraagt om zich binnen de naburige stad te mogen redden. Heeft ook zij den ondergang verdiend: <hi type="italic">zij is klein</hi>, zij heeft bijgevolg een minder getal van zonden te verantwoorden en kan dus, meent Lot, gemakkelijker gespaard worden.</div>
<div id="n320"><hi type="italic">Segor</hi> of Zoar beteekent ‘kleinheid’. Vroeger heette de stad: Bala. Zie XIV 2.</div>
<div id="n321">Met <hi type="italic">Sodoma en Gomorrha</hi>, welke als de voornaamste steden alleen genoemd worden, deelden ook Adama en Seboïm in de straf. Zie Deut. XXIX 23. Dat <hi type="italic">de Heer deed regenen van den Heer uit den hemel</hi>, wordt veelal als een plechtige zegswijze beschouwd, waarmede de bovennatuurlijke rechtstreeksche werking van Gods straffende rechtvaardigheid is uitgedrukt. Voor vele Vaders is die zegswijze een geheimvolle aanduiding van de meerderheid der Goddelijke Personen, als wordt hier de aan Abraham verschenen Heer, te weten God de Zoon, onderscheiden van den onzichtbaren Heer in de hemelen, van God den Vader.</div>
<div id="n322">Gehechtheid aan het zondige Sodoma, ongeoorloofde nieuwsgierigheid en gebrek aan geloof brachten haar tot die zonde van ongehoorzaamheid, welke zoo streng werd gestraft. Vgl. Sap. X 7; Luc. XVII 32.</div>
<div id="n323">Zeer waarschijnlijk besloeg het echt vulkanisch grondgebied der verwoeste steden, zie XIV 10, alleen het zuidelijke en kleinste deel der tegenwoordige Doode Zee en bestond er reeds ten noorden van de vallei een uitgestrekt meer, waarin zich, gelijk thans, zuidoostelijk van Jericho de Jordaan uitstortte. Uit dat meer kwam dan de rivier weder te voorschijn, om met het overschot van zijn watervoorraad het land der vijf steden vruchtbaar te maken, zie XIII 10. Bij de geweldige verandering, toen ook de grond der verbrande steden onder de vervloeking van God wegzonk, vormde zich uit genoemd meer en de verwoeste vallei de tegenwoordige Doode Zee.</div>
<div id="n324">Alzoo werd Lot vooral om wille van <hi type="italic">Abraham</hi> gered, die voorzeker, bij zijn gebed voor Sodoma, bijzonderlijk dacht aan zijnen bloedverwant. Wanneer nu de voorbede der heiligen op aarde reeds zooveel vermag bij God, wat dan mogen wij niet verwachten van hun gebed voor ons in den hemel!</div>
<div id="n325">Het Hebreeuwsch heeft: ‘in <hi type="italic">de</hi> spelonk’. Volgens eenigen heeft dit de algemeene beteekenis van ‘in de spelonken’ of ‘in eene spelonk’, volgens anderen is <hi type="italic">de</hi> uit de overlevering bekende <hi type="italic">spelonk</hi> bedoeld.</div>
<div id="n326">Hetgeen thans volgt, is het verhaal van de verfoeielijke afkomst der Moabieten en Ammonieten, welke volken in de geschiedenis van Abraham's geslacht nog dikwijls voorkomen. En hoewel daarin van onnatuurlijke ontucht sprake is, blijft het toch ook voor ons, zoo wij de vreeze Gods liefhebben, ter onderrichting geschreven. Omdat Lot niet op zijne hoede was in de eenzaamheid, werd hij, na in de school der onkuischheid te Sodoma kuisch geleefd te hebben, op de ellendigste wijze bedrogen en herinnert zijn naam thans aan gruwelen, welke zelfs voor de heidenen afschuwelijk zijn.</div>
<div id="n327">Zij meent, dat er voor haar in het onbewoond gebergte geen hoop meer is op een huwelijk, en verlangend om de familie in stand te houden, doet zij dit schandelijk voorstel.</div>
<div id="n328"><hi type="italic">Moab</hi> beteekent ‘uit mijnen vader’.</div>
<div id="n329">Deze naamvertaling werd door de Vulgaat er bijgevoegd. Ook heeft de grondtekst niet <hi type="italic">Ammon</hi> maar <hi type="italic">Ben Ammi</hi>, hetgeen volgens de Septuagint beteekent ‘zoon van mijn geslacht’.</div>
<div id="n330"><hi type="italic">Abimelech</hi> was waarschijnlijk, evenals Pharao, de algemeene koningsnaam. Hij <hi type="italic">zond</hi> lieden, die haar ontvoerden. Hoewel Sara om hare negentig jaren nog niet met eene vrouw van dien leeftijd in onze dagen mag worden gelijkgesteld, kan zij toch naar den gewonen loop der natuur geen schoone vrouw meer geweest zijn. Niettemin was zij het. God had haar buiten de orde der natuur bestemd om moeder te worden en te dien einde was zij door Hem op wonderbare wijze verjeugdigd, met frissche levenskracht en bevalligheid opnieuw toegerust.</div>
<div id="n331">Gods bijzondere zorg had dit verhinderd. Zie v. 6 en 17.</div>
<div id="n332">De grondtekst heeft: ‘Zult Gij ook een rechtvaardig volk dooden’. Wellicht zinspeelt de Philistijnsche koning op den ondergang van Sodoma en Gomorrha.</div>
<div id="n333">Wijl het gebruik dier tijden de samenleving met meerdere vrouwen wettigde, verantwoordt zich Abimelech alleen op het punt van beschuldiging, dat hij een gehuwde vrouw tot zich genomen had.</div>
<div id="n334">Voor het eerst komt hier het woord <hi type="italic">profeet</hi> voor. Het Hebreeuwsche woord ‘nabi’ komt van ‘naba’ dat de beteekenis heeft van ontspringen, ontspruiten. Nabi is iemand, die met Gods geest vervuld, niet zijn eigen woord maar het woord van God uitbrengt en mededeelt. Als een, aan wien God zijne geheimen openbaart, als Gods vertrouweling is Abraham <hi type="italic">profeet</hi>, staat hij als zoodanig onder bijzondere bescherming en heeft hij in zijn gebed ook bijzonderen invloed bij God.</div>
<div id="n335">Dergelijke huwelijken werden in lateren tijd door de goddelijke wet verboden. Volgens velen zou Sara dezelfde als Jescha zijn en bij haar huwelijk eerst den naam Saraï hebben gekregen, zie XI 29.</div>
<div id="n336">Met de zegswijze <hi type="italic">aan uwen broeder</hi> zinspeelt de koning op de aanleiding tot hetgeen gebeurd is en verontschuldigt hij voor Sara zooveel mogelijk zijne handelwijze. En om haar te eeren voor alle personen van haar huis, die den smaad hunner gebiedster gezien hebben, geeft hij aan Abraham, haar ter wille, dit rijke geschenk van hulde, opdat zij <hi type="italic">de oogen dekken</hi> of sluiten, het onrecht niet meer gedenken zal. Deze verklaring schijnt wel de aannemelijkste. Volgens niet weinige schriftverklaarders echter zou Abimelech met <hi type="italic">eene dekking der oogen</hi> er op zinspelen, dat Sara voortaan den sluier, het onderscheidingsteeken der gehuwde vrouwen, behoort te dragen. Ook de laatste woorden <hi type="italic">en herinner u</hi> enz. bevatten eene terechtwijzing. Sara wilde een ongehuwde schijnen, maar zij is <hi type="italic">erkend</hi> geworden. De herinnering hieraan moet haar aansporen om in het vervolg de waarheid te spreken. In dien zin begreep het ook de Septuagint. Wat den grondtekst betreft, daar worden de woorden: <hi type="italic">en overal waar gij henen gaat; en herinner u</hi>, enz. niet gevonden. Gewoonlijk vertaalt men er het slot van Abimelech's rede: ‘en bij allen zijt gij gerechtvaardigd’, m.a.w. bij allen is u recht gedaan door deze mijne openlijke erkenning van het ongelijk.</div>
<div id="n337">De krankheid van Abimelech's huis schijnt het verwekken van kinderen verhinderd te hebben.</div>
<div id="n338">God <hi type="italic">bezocht Sara</hi> door haar den beloofden moederzegen te schenken. De zegswijze, dat God iemand bezoekt, komt veelvuldig voor. Zij beteekent altijd een bijzonderen zegen of een bijzondere kastijding van God.</div>
<div id="n339">De grondtekst, waarmede de Septuagint overeenstemt, heeft: ‘En Sara ontving en baarde aan Abraham eenen zoon in zijnen ouderdom op den bepaalden tijd, dien God hem gezegd had’.</div>
<div id="n340">Vgl. XVII 19.</div>
<div id="n341">Zij jubelt om haren Isaäc, die op zoo uitnemende wijze voor zijne moeder <hi type="italic">een lachen</hi> vol zalige blijdschap is. En <hi type="italic">al wie het hoort,</hi> welk wonder van zegening God aan haar deed, zal met haar <hi type="italic">medelachen</hi>, instemmen in hare hooge en heilige vreugde.</div>
<div id="n342">Op welken leeftijd dit met Isaäc gebeurde, is onzeker. Wellicht had hij toen zijn derde jaar voleind. Nog ten tijde der Machabeën werden de kinderen dan eerst gespeend. Vgl. II Mach. VII 27.</div>
<div id="n343"><hi type="italic">Speelde</hi> d.i. zijn spel dreef <hi type="italic">met Isaäc.</hi> De grondtekst zegt, dat Ismaël ‘lachte’. Het was een boosaardig spelen, een spottend lachen, dat de rechtmatige verontwaardiging en bezorgdheid van Sara gaande maakte. Vgl. Gal. IV 29.</div>
<div id="n344">Hetgeen hier geschiedde, was eene voorafbeelding van hetgeen later aan het Joodsche volk is overkomen. Trotsch op zijn vleeschelijke afstamming uit Abraham, vervolgde het den waren Isaäc, Christus, den zoon van belofte en zegening, maar werd dan ook uit het vaderhuis uitgedreven en van de hemelsche erfenis uitgesloten. Zie Gal. IV 30.</div>
<div id="n345">Dat <hi type="italic">zaad</hi> of nageslacht, van hetwelk God bij zijn verbond met Abraham gesproken en aan hetwelk Hij de groote zegening beloofd had, waarmede alle volkeren der aarde gezegend zouden worden, dat nageslacht zal uit Abraham voortkomen, niet door Ismaël, maar door <hi type="italic">Isaäc.</hi></div>
<div id="n346">De grondtekst zegt woordelijk: (Abraham) ‘nam brood en een lederen zak met water en gaf (het) aan Agar, (het) op haren schouder leggend, en den knaap, en hij liet haar gaan.’ De Vulgaat geeft dus den zin getrouw weder. Ismaël was toen, zoo de spening na Isaäc's derde jaar gebeurde, zeventien jaren oud. - <hi type="italic">Brood</hi> heeft zeer dikwijls in de Schriftuur de algemeene beteekenis van voedsel. In <hi type="italic">lederen zakken</hi> werd het <hi type="italic">water</hi> op reis bewaard.</div>
<div id="n347">De afgematte knaap kon zich niet langer staande houden en werd door de moeder in hare radeloosheid haastig nedergelegd. Met den grondtekst zegt de Vulgaat, dat zij hem nederwierp of wegwierp, maar dit ‘wegwerpen’ heeft hier, evenals Mat. XV 30, de gegeven beteekenis. De Grieksche evangelietekst heeft te dezer plaatse juist hetzelfde woord, waarmede de Septuagint Agar's handeling beschrijft.</div>
<div id="n348">Van een eigenlijke verschijning wordt niet gesproken. Agar hoort slechts <hi type="italic">den engel,</hi> die <hi type="italic">uit den hemel roept.</hi> Zij moet nu den krachteloozen knaap steunen en hem, hand in hand, doen voortgaan.</div>
<div id="n349"><hi type="italic">God</hi> maakte, dat <hi type="italic">hare oogen</hi> den <hi type="italic">waterput</hi> (Hebr.: de waterbron) zagen.</div>
<div id="n350">Klaarblijkelijk gebeurde bij de wegzending van Agar en Ismaël alles naar Gods beschikking. In die harde handelwijze moest voor altijd en zoo scherp mogelijk het onderscheid blijken tusschen den zoon der natuur en den zoon der genade. Later, toen de door God gewilde scheiding een feit geworden was, mocht Ismaël zijnen vader wederom naderen en van diens bezittingen een deel ontvangen. Vgl. XXV 6 en 9.</div>
<div id="n351"><hi type="italic">De woestijn van Pharan</hi> ten zuiden van Chanaän bezit weinig waterbronnen, maar is in de lente op vele plaatsen rijk aan vruchtbare weiden.</div>
<div id="n352">Overtuigd, dat God op buitengewone wijze Abraham beschermt, heeft Abimelech er een voorgevoel van, dat de vreemde herdersvorst met zijn geslacht eenmaal een groote macht in Chanaän zal worden.</div>
<div id="n353">Had Abraham tot nu toe, wellicht uit voorzichtigheid, over het hem aangedaan onrecht gezwegen, thans maakt hij van de gunstige gelegenheid gebruik en doet hij zijn beklag, om ook voor de toekomst alle oneenigheid tusschen de bondgenooten te voorkomen. Voor de herdersstammen in het Oosten is het eigendom der <hi type="italic">waterputten</hi> eene zaak van het grootste belang.</div>
<div id="n354">Dit geschenk diende, gelijk het bij verbintenissen gebruikelijk was, ten bewijs voor Abraham, dat hij met Abimelech en diens volk in vriendschap wilde leven.</div>
<div id="n355">De <hi type="italic">lammeren</hi> aanvaardend, erkende Abimelech plechtig het recht van Abraham en zijn eigen verplichting, om dat recht te eerbiedigen.</div>
<div id="n356"><hi type="italic">Bersabee</hi> of Beersjeba beteekent ‘put van den eed’.</div>
<div id="n357">In het Hebreeuwsch niet <hi type="italic">wegens</hi> maar <hi type="italic">bij</hi> den put van den eed, of wel: te Beersjeba.</div>
<div id="n358">Naar Gerara, <hi type="italic">het</hi> eigenlijke <hi type="italic">land der Philistijnen.</hi> Bersabee lag aan de grenzen van hun erkend grondgebied en was als zoodanig van hen afhankelijk.</div>
<div id="n359">Hij eerde daar God, vooral door het brengen van offeranden, op openbare en plechtige wijze. Vgl. IV 26.</div>
<div id="n360">In de onmiddellijke nabijheid <hi type="italic">der Philistijnen</hi>, dikwijls op hun grondgebied zijne kudden weidend, woonde hij in hun <hi type="italic">land.</hi></div>
<div id="n361">Eerst wordt den aartsvader het land in het algemeen, later de bepaalde offerplaats aangewezen. De grondtekst heeft: ‘en ga naar het land van den Moria’. Deze eigennaam beteekent: ‘gezicht’ of ‘verschijning van Jehova’, volgens anderen: ‘aangetoond door Jehova’, en ontleent aan de in dit hoofdstuk beschreven gebeurtenis zijnen oorsprong. Zoo is dus hier de plaats bij haar lateren, den Israëlieten bekenden naam genoemd. Het is de tempelberg van Jerusalem, zie II Par. III 1.</div>
<div id="n362">Elk woord van Gods bevel slaat wonden en altijd dieper wonden. Abraham moet <hi type="italic">zijnen zoon</hi> en wel zijnen <hi type="italic">eeniggeborenen, dien hij</hi> meer dan iets ter wereld <hi type="italic">liefheeft</hi>, zijnen <hi type="italic">Isaäc</hi> nemen. En hij, de vader, zal dien zoo vurig verlangden en eindelijk door God geschonken lieveling, den zoon der beloften, met wien God zijn altijddurend verbond van zegening zou vaststellen (XVII 19), hij zal hem als een offerdier, God ter eere, slachten met eigen hand, <hi type="italic">hem offeren tot een brandoffer.</hi> Zoo <hi type="italic">beproefde God Abraham</hi>, ten einde zijn trouwen dienaar in staat te stellen om de heldhaftigste deugd te beoefenen, rijke verdiensten te verwerven en voor alle komende geslachten een toonbeeld te worden van het krachtigst geloof en van de volmaaktste gehoorzaamheid.</div>
<div id="n363"><hi type="italic">Na aanbeden te hebben</hi>, na aan God door eene offerande den verschuldigden dienst der aanbidding te hebben gebracht.</div>
<div id="n364">Naar menschelijke wijze van spreken zegt de engel in naam van God: <hi type="italic">nu weet Ik.</hi> Ook wordt met die woorden aangeduid, dat geen verdere beproeving van Abraham's geloof noodig zal zijn.</div>
<div id="n365">De grondtekst heeft: ‘Jehova zal zien’ of ‘zal voorzien’. Het is eene zinspeling op het antwoord aan Isaäc. Zie v. 8.</div>
<div id="n366">Het werd een spreekwoord: <hi type="italic">op den berg zal de Heer zien</hi>, of naar het Hebreeuwsch: ‘op den berg van Jehova zal er in voorzien worden’. De beteekenis is, dat God in den nood helpt of helpen zal, gelijk Hij Abraham hielp.</div>
<div id="n367">Naar menschelijke wijze sprekend, vernieuwt God de vroegere beloften en betuigt Hij zoo nadrukkelijk mogelijk <hi type="italic">met een eed,</hi> dat zijn genomen besluit van genade en zegening onherroepelijk is.</div>
<div id="n368">Met <hi type="italic">de poorten der vijanden</hi> zijn hunne steden en sterkten bedoeld. <hi type="italic">De poorten zijner vijanden bezitten</hi> beteekent alzoo in het algemeen ‘op de vijanden in den strijd de overhand hebben’.</div>
<div id="n369">De grondtekst heeft hier niet juist dezelfde uitdrukking als hierboven XII 3 en XVIII 18, maar: ‘En in uw zaad zullen zich zegenen alle volken der aarde’. Hiermede is de goddelijke zegening en hare uitwerking in de volken uitgedrukt. Gezegend in Abraham, zullen zich de volken gezegend noemen, wanneer hun het heil der verlossing gewordt in en door Abraham's zoon, den Christus, die metterdaad vervullen zal, wat in Isaäc's opoffering werd voorbeduid.</div>
<div id="n370">De geslachtslijst van <hi type="italic">Nachor</hi> wordt medegedeeld als voorbereiding tot het later verhaal van Isaäc's huwelijk.</div>
<div id="n371">De lezing van den grondtekst ‘Camuel, den vader van Aram’ verdient de voorkeur. Klaarblijkelijk is de hier genoemde Aram een ander dan die van X 22.</div>
<div id="n372">Zie over Hebron XIII noot 13.</div>
<div id="n373">Dit beteekent niet, dat Abraham afwezig was, maar dat hij alle andere bezigheid ter zijde stelde voor de rouwplechtigheid.</div>
<div id="n374">De inwoners van Hebron worden bij hunnen stamnaam <hi type="italic">zonen van Heth</hi>, Hebr. ‘benê Cheth’ aangeduid.</div>
<div id="n375"><hi type="italic">Vorst Gods</hi> beteekent ‘aanzienlijk vorst’. De toevoeging <hi type="italic">Gods</hi> komt meermalen voor, bijv. in bergen Gods, ceders van God, en wijst het voortreffelijke in zijne soort aan. Het hoofsche aanbod der zonen van Heth was in zooverre ernstig, dat het geheel en al geschiedde volgens de vormen der oostersche wellevendheid, welke ook nu nog bij koop en verkoop op soortgelijke wijze in acht wordt genomen. Abraham wist echter wel, gelijk uit het vervolg blijkt, dat het alleen de bewilliging in zijn voorstel op zekere voorwaarden beteekende.</div>
<div id="n376">Geen enkele zaak bijkans wordt in het Oosten zonder bemiddeling van tusschenpersonen afgehandeld.</div>
<div id="n377">Het Hebreeuwsch heeft: ‘de spelonk van Machpela’. Om haar natuurlijken vorm droeg de spelonk dien naam, welke <hi type="italic">dubbelheid</hi> beteekent.</div>
<div id="n378">Volgens den grondtekst was <hi type="italic">Ephron</hi> gezeten <hi type="italic">tusschen de zonen van Heth.</hi> nl. in de volksvergadering, tot welke Abraham het woord richtte.</div>
<div id="n379">Wederom spreekt hier en ook later v. 15 de oosterling, die ook in handelszaken de regels der hoffelijkheid zorgvuldig onderhoudt.</div>
<div id="n380"><hi type="italic">Het geld</hi> werd niet toegeteld, maar <hi type="italic">toegewogen.</hi> Er was nog geen gemunt geld. Volgens den grondtekst heeten de door Abraham toegewogen sikkels ‘gangbaar bij den koopman’. Het zilver werd, ten bewijze van zijn gewicht en gehalte, door de kooplieden gemerkt en diende zoo als betaalmiddel.</div>
<div id="n381">De toevoeging <hi type="italic">in het land Chanaän</hi> is een der talrijke kleine aanwijzingen, welke aantoonen, dat Moses buiten dat land voor zijn volk geschreven heeft.</div>
<div id="n382">Opmerkelijk is in deze laatste verzen de uiterst nauwkeurige en breede verhaaltrant. De akker en de spelonk van Machpela waren de eerste en eenige vaste bezitting van Abraham in het hem door God beloofde land. Van den zoo gewichtigen koop wordt ons de koopakte hier medegedeeld. Nog houden de Mahomedanen de grafspelonk als een hunner voornaamste heiligdommen in eere. De toegang tot de moskee, welke boven de eerwaardige plek gebouwd is, werd slechts zelden aan vreemden verleend. In het jaar 1869 mocht de Pruisische kroonprins Frederik, in het jaar 1881 de prins van Wales er binnentreden. Een wetenschappelijk onderzoek kon nimmer nog gebeuren.</div>
<div id="n383">De beteekenis dezer handeling wordt verschillend verklaard. Volgens sommigen werd juist de plaats, waar het zwaard hing, aangeraakt tot een getuigenis, dat men voor het houden van den eed met zijn leven instond. Maar vele heilige Vaders meenen, dat Abraham en later ook Jacob aldus met aanraking hunner lenden den eed afnamen in de verwachting van den Messias, dat zij de vervulling van den eed vorderden in den naam van dien hoogheiligen nakomeling, die de vrucht hunner lenden wezen zou.</div>
<div id="n384">Met de bedorven en verworpen <hi type="italic">Chanaänieten</hi>, zie XV 16, mocht zich Isaäc door de banden des huwelijks niet verbinden. Vóór alles vorderde Abraham in de vrouw van zijnen zoon de zuiverheid van zeden en de gave van het ware geloof.</div>
<div id="n385">Naar Haran in Mesopotamië, werwaarts ook Nachor uit Ur moet zijn heengetrokken, gelijk blijkt uit v. 10 en XXIX 4.</div>
<div id="n386">In het Hebreeuwsch heeft <hi type="italic">woord</hi> menigmaal gelijk ook hier de beteekenis van ‘zaak’. Zie ook v. 50.</div>
<div id="n387">De dienaar vroeg een teeken van God en, hoewel zulk eene vraag gewoonlijk niet geoorloofd is, hij deed goed. Hij wist van Abraham, dat God zelf door zijnen engel hem in de zwaarwichtige taak zou helpen. Volgens de heilige Vaders handelde de godvreezende dienaar op ingeving van God, en dat zijn gebed den Heer welgevallig was, heeft de uitkomst bewezen.</div>
<div id="n388">Het woord ‘nesem’, door de Vulgaat <hi type="italic">oorringen</hi> vertaald, beteekent ‘neussieraad’, een neusring, gelijk nog in vele streken van het Oosten de vrouwen plegen te dragen. Dit sieraad had, volgens den grondtekst, het gewicht van een ‘beka’ d.i. van een halven sikkel. Vgl. in den grondtekst Ex. XXXVIII 26.</div>
<div id="n389">Deze twee woorden <hi type="italic">barmhartigheid</hi> (of liever naar den grondtekst: goedgunstigheid) en <hi type="italic">getrouwheid</hi> komen dikwijls te zamen voor en hebben de beteekenis van oprechte, waarachtige goedgunstigheid.</div>
<div id="n390">Hetgeen in het vorige vers beknopt verhaald is, wordt hier breedvoeriger medegedeeld, zoodat de beweegreden van Laban's haast niet verborgen blijft. De grondtekst heeft: ‘En het geschiedde, als hij zag het neussieraad en de armbanden op de handen’ enz. De rijke geschenken maakten indruk op Laban, die, gelijk uit de latere geschiedenis blijkt, van een baatzuchtig karakter was.</div>
<div id="n391">De grondtekst heeft: ‘En ik plaatste de nesem op haren neus’. Zie noot 6.</div>
<div id="n392">Daar is fierheid in die woorden. Hij vraagt eene gunst, maar zijn voorstel is ook, gelijk geheel zijne rede laat doorschemeren, eervol voor Rebecca en voor hare verwanten. Begrijpen zij hun belang anders, dan zal hij <hi type="italic">ter rechter- of ter linkerzijde</hi> gaan, d.i. dan zal hij heentrekken en bij andere niet-Chanaänietische familiën eene vrouw zoeken voor Isaäc.</div>
<div id="n393">Deze gebeurtenis is eene bijzondere beschikking van Gods voorzienigheid.</div>
<div id="n394">De grondtekst spreekt van éénen broeder.</div>
<div id="n395">Het is opmerkelijk, dat bij de inwilliging van het huwelijk naar Rebecca's toestemming niet gevraagd schijnt te zijn. Hiervan werd wellicht niet verhaald, omdat uit alles blijkt, dat zij de zaak goedkeurde.</div>
<div id="n396">Volgens den grondtekst was hij teruggekeerd van zijnen gang naar genoemden put. Vgl. XVI 14.</div>
<div id="n397">Wellicht was hij naar die heilige plek gegaan om er te bidden en de zaak van zijn huwelijk aan God aan te bevelen.</div>
<div id="n398">Vermoedend, dat haar bruidegom naderde, steeg zij uit eerbied voor Isaäc af om op passende wijze hem te ontmoeten.</div>
<div id="n399">Naar oostersche zeden kwam de bruid niet dan gesluierd haren bruidegom onder de oogen.</div>
<div id="n400">Volgens de orde van het verhaal schijnt dit huwelijk niet gesloten te zijn vóór Isaäc's huwelijk; had dus Abraham toen wellicht den leeftijd van honderd veertig jaren bereikt, zie v. 20 en XXI 5, zoo bleef zijne vóór de geboorte van den zoon der belofte vernieuwde levenskracht nog langen tijd in stand, opdat hij in den volsten zin des woords, volgens Gods belofte XVII 5, vader van vele volkeren worden zou.</div>
<div id="n401">Genoemde zonen en kleinzonen staan hier opgeteekend als stamvaders van grootere of kleinere volksstammen, welke zich zeker meerendeels in Arabië vestigden. Van enkelen, zooals van <hi type="italic">Assurim, Latusim</hi> en <hi type="italic">Loömim</hi>, wijst zelfs de meervoudvorm aan, dat geen bijzondere personen, maar volken bedoeld zijn. Met meer of minder waarschijnlijkheid worden ze in de geschiedenis aangewezen. Van eenigen is in de H. Schriften sprake, zoo bijv. van de Madianieten reeds in Gen. XXXVII 28, 36, van de Sabeërs Job. VI 19, van Dadan Jerem. XXV 23.</div>
<div id="n402"><hi type="italic">Aan de zonen</hi> van Agar en Cetura, Abraham's vrouwen van lageren rang. De aartsvader zond hen, van het noodige voorzien, uit het voor Isaäc's geslacht bestemde Chanaän naar Arabië, dat zich, in den wijdsten zin genomen, oostelijk en zuidoostelijk van Palestina uitstrekt.</div>
<div id="n403">Zijne ziel ging in het oord, waar zijn rechtvaardige voorvaderen in ruste waren. Door de Israëlieten werd later die plaats Abraham's schoot genoemd, dat is, het oord van vrede, waar men, in figuurlijken zin, aan Abraham's borst mag rusten. Ook Christus heeft die plaats zoo genoemd. Zie Luc. XVI 22.</div>
<div id="n404">Reeds te voren was Isaäc door God gezegend, maar nu, na Abraham's dood, ontvangt hij als tweede stamvader den grooten zegen van zijnen bij uitnemendheid gezegenden vader. Vgl. XVII 16 en 19.</div>
<div id="n405">Hij <hi type="italic">woonde</hi> alzoo aan de zuidelijke grens van Palestina, in de nabuurschap van Bersabee. Daar toch in de woestijn was Agar's bron, zie XVI 14. Vgl. XX 1.</div>
<div id="n406">Zevende afdeeling van Genesis, waarin de vervulling wordt aangetoond van Gods belofte ter gunste van Ismaël, zie XVI 10 en XVII 20. Overeenkomstig de vaste orde in het geschiedverhaal gaat de geslachtslijst van Ismaël vóór die van Isaäc, ten einde hierna op de hoofdpersonen de aandacht uitsluitend gericht kunne blijven.</div>
<div id="n407">Hunne <hi type="italic">namen</hi> worden opgenoemd volgens de orde hunner geboorte, gelijk de geslachtslijsten die aanwijzen.</div>
<div id="n408">De grondtekst zou vertaald kunnen worden: ‘in hunne dorpen en in hunne legerplaatsen’. De Ismaëlieten leefden deels in vaste dorpen, deels in verplaatsbare legerkampen. Te zamen vormden zij twaalf verschillende volksstammen, welke, ieder voor zich, hun eigen vorst hadden.</div>
<div id="n409">De grondtekst heeft: ‘En zij (Ismaël's nakomelingen) woonden van Hevila tot Sur, hetwelk is voor het aangezicht (ten oosten) van Egypte, gaande naar (in de richting van) Assyrië’. - <hi type="italic">Van Hevila</hi> in Arabië, waarschijnlijk veertig mijlen beneden Mecca, strekte zich Ismaël's grondgebied uit tot <hi type="italic">Sur</hi> in het Sinaïtische schiereiland bij de golf van Suez, zie Ex. XV 22, en reikte van daar in noordoostelijke richting door de woestijn van Syrië tot aan <hi type="italic">Assyrië. Hevila</hi> en <hi type="italic">Sur</hi> zijn, het eerste ten oosten, het tweede ten westen, de zuidelijke grenzen en de kant van <hi type="italic">Assyrië</hi> is de noordelijke grens van het aangewezen grondgebied. - Ook de laatste woorden van en grondtekst verdienen de aandacht. Letterlijk staat er: ‘voor het aangezicht (ten oosten) van al zijne broeders viel hij’ of ‘liet hij zich neder’. Zeer waarschijnlijk wordt hiermede aangeduid, dat zich de Ismaëlieten oostelijk van alle andere nakomelingschap uit Abraham hebben nedergezet, dat dáár hunne ligging was. De Ismaëlieten heeten dan ook somtijds in de H. Schrift ‘de zonen van het Oosten’.</div>
<div id="n410">Achtste afdeeling van Genesis. Gelijk reeds meermalen is opgemerkt, verbindt ook hier wederom een korte herhaling de beschreven gebeurtenissen met de nieuwe geschiedenis.</div>
<div id="n411">De beloofde nakomelingschap moest als genadegave door de aartsvaders ontvangen en daarom met vurig gebed afgesmeekt worden.</div>
<div id="n412">Hetgeen haar overkwam, was een teeken van voorbeduiding en maakte haar voor de toekomst ongerust.</div>
<div id="n413">Wellicht deed zij dit door tusschenkomst van Abraham, terwijl zij bij het door hem gebouwde altaar bad.</div>
<div id="n414">De voorspelling werd vervuld ten tijde van David en van de Machabeën, toen de Idumeërs door de Israëlieten onderworpen werden. Vgl. II Reg. VIII 14; I Mach. V 3; II Mach. X 16. Onder koning Hyrcanus ging hun onafhankelijk volksbestaan geheel ten gronde. Vgl. Fl. Jos. Antiq. XIII 17. - Van de tweespalt tusschen beide volken verhaalt voortdurend de latere gewijde geschiedenis. - Wel op de voortreffelijkste wijze is de godspraak aangaande de overheersching van den jongste ten volle verwerkelijkt in diens grooten nakomeling Christus, den Koning der wereld.</div>
<div id="n415"><hi type="italic">Esau</hi> beteekent waarschijnlijk: ‘behaard’. <hi type="italic">Jacob</hi> beteekent: ‘hielhouder’, d.i. die een ander bij den hiel vasthoudt.</div>
<div id="n416">Alzoo had die geboorte plaats vijftien jaren vóór Abraham's dood. Deze immers, die honderd jaren telde bij Isaäc's geboorte, stierf eerst op honderd vijf en zeventigjarigen leeftijd. Vgl. XXI 5 en XXV 7. Van Abraham wordt echter volgens de vaste orde in Genesis, zie de Inleiding, niet meer gesproken, nadat zijn levensverhaal in een vroegere afdeeling is afgesloten.</div>
<div id="n417"><hi type="italic">Esau</hi> koos het wilde jagersleven, maar <hi type="italic">Jacob</hi>, in zijne levenswijze <hi type="italic">eenvoudig</hi> en onberispelijk, bleef bij het aartsvaderlijke herdersleven en <hi type="italic">woonde</hi>, gelijk Abraham en Isaäc, <hi type="italic">in tenten.</hi></div>
<div id="n418"><hi type="italic">Edom</hi> beteekent: ‘rood’. Tal van namen ontleenen, vooral bij de Arabieren, aan toevallige omstandigheden hunnen oorsprong en doen dikwijls de oorspronkelijke namen vergeten.</div>
<div id="n419">De <hi type="italic">eerstgeboorte</hi> gaf <hi type="italic">het recht</hi> om uit de vaderlijke erfenis een dubbel deel te ontvangen, zie I Par. V 1 met Gen. XLVIII 5, en om na den dood des vaders als hoofd van het gezin op te treden, zie bv. XXVII 29. Maar vooral was in het huis van Abraham de eerstgeboorte een recht bij uitnemendheid, omdat de eerstgeborene in de plaats zijns vaders drager werd der goddelijke beloften.</div>
<div id="n420"><hi type="italic">Ik sterf</hi> van honger en afmatting. Het zijn woorden van ongeduld en spijtige overdrijving.</div>
<div id="n421">Gelijk Ismaël van den aan Abraham beloofden zegen werd uitgesloten, omdat hij naar het vleesch geboren was, zoo gebeurde het met Esau, omdat hij naar het vleesch dacht en deed. Hij achtte eenige oogenblikken van zingenot meer waard dan het eerstgeboorterecht, dat in de familie van Abraham om de toezeggingen van Gods verbond en vooral om den beloofden Messiaszegen een hoogheilig voorrecht was. Daarom dan ook wordt hij door den Apostel Hebr. XII 16 een onheilige genoemd. Hiermede is niet gezegd, dat het gedrag van Jacob onberispelijk is, zelfs al had zijne moeder hem de goddelijke wilsbeschikking te zijnen opzichte medegedeeld. Aan Jacob werd later de zegen der eerstgeboorte geschonken, niet omdat hij dien rechtmatig verdiend had, maar omdat God hem daartoe uit genade had voorbeschikt.</div>
<div id="n422"><hi type="italic">Abimelech</hi> is, gelijk reeds gezegd werd, een ambtsnaam, de koningsnaam der vorsten van Gerara, en heeft waarschijnlijk de beteekenis van ‘de vader is koning’.</div>
<div id="n423">Gerara lag op den weg van Chanaän naar Egypte. Isaäc meende derwaarts te gaan.</div>
<div id="n424">Het Hebreeuwsch heeft: ‘en in uw zaad zullen zich alle volkeren der aarde zegenen’. Zie XXII noot 9.</div>
<div id="n425">Was Abraham volmaakt gehoorzaam en stiptelijk getrouw in de vervulling der voorwaarden van het verbond, God zal van zijnen kant ten volle volvoeren de beloften van dat verbond.</div>
<div id="n426">Rebecca kon als Isaäc's nicht naar 's lands wijze zijne <hi type="italic">zuster</hi> heeten. Zie XII 13 en XIII 8.</div>
<div id="n427">In den grondtekst bezigt Abimelech een zachtere zegswijze: ‘en hoe hebt gij gezegd: Zij is mijne zuster’.</div>
<div id="n428">In den grondtekst: ‘Waarom hebt gij ons dit gedaan?’</div>
<div id="n429">In den grondtekst: ‘en gij hadt schuld over ons doen komen’, nl. gij waart dan aanleiding geweest van het bedreven kwaad en van zijn kastijding door God.</div>
<div id="n430">Zoo begon Isaäc met het herdersleven ook dat van den landbouwer te vereenigen, evenals dit tegenwoordig nog bij de Arabische herdersstammen voorkomt.</div>
<div id="n431">De grondtekst heeft eenvoudig: ‘En Abimelech zeide tot Isaäc’.</div>
<div id="n432">De grondtekst kan vertaald worden: ‘en hij legerde zich in het dal van Gerara’, noordwaarts, in de richting van Gaza, op eenigen afstand van de stad der Philistijnen, waar een beek door het dal van Gerara loopt.</div>
<div id="n433">De grondtekst: ‘zij groeven in het dal’.</div>
<div id="n434"><hi type="italic">Levend water</hi> is wellend water of bronwater. Zulk een vondst is in het Oosten voor het herdersvolk van groot belang.</div>
<div id="n435">De grondtekst heeft: ‘en wij zullen aanwassen in het land’.</div>
<div id="n436">Isaäc, door de Philistijnen telkens verdreven, wordt door God bemoedigd op eenzelfde wijze als weleer Abraham, toen deze, na zijne overwinning op de oostersche koningen, de wraak der verwonnenen had te vreezen. Zie XV 1.</div>
<div id="n437">Evenals ‘Abimelech’ schijnt ook <hi type="italic">Phicol</hi>, dat ‘mond van allen’ beteekent, ambtsnaam te zijn.</div>
<div id="n438">De handelwijze des konings, die zijne ongerechtigheid onder fraaie woorden tracht te verbergen, gelijkt niet op het gedrag van den Abimelech ten tijde van Abraham XXI 26. Velen meenen dan ook, dat het bijbelverhaal van twee verschillende personen spreekt, hoewel overigens het gevoelen, dat eenzelfde persoon bedoeld is, voor die tijden niet onmogelijk mag heeten</div>
<div id="n439">De Vulgaat las ‘Siba’ <hi type="italic">overvloed</hi>, maar de grondtekst heeft ‘Sjiba’ eed. De H. Hiëronymus verdedigt de eerste lezing met goede redenen, maar de samenhang geeft toch aan de lezing van den grondtekst veel waarschijnlijkheid. Naar zijne gewoonte, zie v. 18, vernieuwde hier Isaäc den ouden naam, dien zijn vader reeds aan de plek had gegeven, en daartoe boden hem ditmaal eene aanleiding de beschrevene feiten, dat hij nl. op eenzelfden dag het eedverbond sloot en eenen waterput vond. Nog worden bij bedoelde stad twee diepe bronnen gevonden. Vgl. voor de beteekenis van <hi type="italic">Bersabee</hi> XXI noot 19. - Bij vergelijking met XXI 22-32 valt de gelijkenis tusschen beide verhalen aanstonds in het oog, hoewel ook een groote verscheidenheid niet minder duidelijk is. Die gelijkenis tusschen beide gebeurtenissen laat zich uit de overeenkomst in leefwijze en toestand der beide aartsvaders gemakkelijk verklaren.</div>
<div id="n440">Isaäc was toen honderd jaren oud. Zie XXV 26.</div>
<div id="n441">Omdat zij door afkomst en zeden tot het verworpen geslacht der Chanaänieten behoorden.</div>
<div id="n442">Hij had den leeftijd van honderd zes en dertig jaren bereikt. Dit steunt op de volgende berekening. Joseph werd geboren, toen Jacob veertien jaren bij Laban geweest was, en Joseph telde negen en dertig jaren, toen Jacob honderd dertig jaren oud was. Alzoo had Jacob bij de geboorte van Joseph den leeftijd van een en negentig, bij het begin zijner dienstjaren dien van zeven en zeventig jaren bereikt. Zoo nu de hier beschreven gebeurtenis één jaar vóór Jacob's komst bij Laban plaats greep, was thans Isaäc, die bij de geboorte zijner zonen zestig jaren voleind had, het honderd zeven en dertigste levensjaar ingetreden, dat veertien jaren vroeger Ismaël's sterfjaar was geworden. Vgl. XXX 25; XLVII 9; XLI 46 en XLV 6; XXV 26.</div>
<div id="n443">Isaäc wilde hem zegenen met plechtige aanroeping van <hi type="italic">den Heer</hi>, opdat zijn zegen onder goddelijke ingeving uitgesproken en door goddelijke kracht verwerkelijkt zou worden.</div>
<div id="n444">Zij, de godspraak XXV 23 gedachtig, heeft geene vrees en neemt alle verantwoordelijkheid op zich.</div>
<div id="n445">De geit in het Oosten is fijner van huid en zachter van haar dan hier te lande.</div>
<div id="n446">Al begrepen wellicht Rebecca en Jacob, beter dan Isaäc, de beteekenis der vroegere godspraak, ter bereiking van hun doel bezigden zij ongeoorloofde middelen en was dus hunne handelwijze niet onberispelijk.</div>
<div id="n447">De grondtekst heeft: ‘en hij zegende hem’. Dit wordt hier bij wijze van voorverhaal reeds medegedeeld om aan te duiden, dat thans de voor Jacob gewenschte uitkomst, wijl Isaäc hem niet herkende, verzekerd is. De zegen zelf wordt nog niet uitgesproken. Vgl. v. 27.</div>
<div id="n448">Nog heerscht het gebruik in het Oosten om door middel van specerijen de feestkleederen welriekend te maken. De <hi type="italic">geur der kleederen</hi> wordt voor den met Gods geest vervulden Isaäc aanleiding, om in heerlijke beeldspraak de gezegende toekomst van zijnen zoon aan te kondigen.</div>
<div id="n449"><hi type="italic">De dauw des hemels,</hi> die gedurende den zomertijd, wanneer het in Palestina niet regent, aan de velden de onmisbare vochtigheid geeft, wordt meermalen als zinnebeeld en bron van de vruchtbaarheid genoemd. Zie bijv. Deut. XXXIII 13, 28. <hi type="italic">Het vette der aarde</hi> is een rijke, vruchtbare grond.</div>
<div id="n450">Verkondigt deze dichterlijke profetie woordelijk de toekomstige grootheid van Jacob's geslacht in het vruchtbare land Chanaän; zij werd eerst volkomen vervuld in den Christus, voor wien met de Idumeërs, Esau's afstammelingen, alle <hi type="italic">volkeren en stammen</hi> zich moeten <hi type="italic">nederbuigen.</hi> Vgl. XXV noot 15.</div>
<div id="n451">Isaäc vloekt Jacob niet, want hij erkent in het voorgevallene Gods beschikking. Zonder het te weten, maar vervuld van den geest der voorzegging, heeft hij den jongste gezegend en nadrukkelijk verklaart hij, dat die zegen van God komt en onherroepelijk is.</div>
<div id="n452">In ongunstigen zin wordt hier door Esau de naam van <hi type="italic">Jacob</hi> verklaard: hij is een onderkruiper.</div>
<div id="n453">Isaäc had, vervuld van Gods geest, den zegen uitgesproken en kon aan Gods wilsbeschikking niets veranderen.</div>
<div id="n454">De vertaling der Vulgaat wordt door velen niet gevolgd om v. 37, waar Isaäc schijnt te zeggen, dat het hem niet meer mogelijk is den zegen van een vruchtbaar land aan Esau te geven. Zij vertalen: ‘Verre van het vette der aarde zal uwe woonstede zijn en verre van den dauw des hemels van boven. En (maar) van uw zwaard’ enz. Het bergland van Seïr, waar zich Esau's oorlogzuchtig geslacht vestigde, was meerendecls dor en onvruchtbaar.</div>
<div id="n455">Esau's geslacht zou een krijgzuchtig, grootendeels van oorlogsbuit levend volk zijn. Niettemin zou het aan Jacob's nakomelingschap in dienstbaarheid onderworpen zijn, echter niet altijd. Eens zou het zich aan die dienstbaarheid ontworstelen. De Idumeërs vochten zich voor een tijd vrij onder de regeering van Joram van Juda en wierpen het juk voor goed af ten tijde van Achaz, nadat zij ook onder Amasias, onder Ozias en Joatham afhankelijk van Juda geweest waren. Vgl. II Par. XXI 10; IV Reg. XVI 6 en II Par. XXVIII 17; IV Reg. XIV 7 en II Par. XXV 11; IV Reg. XIV 22 en II Par. XXVI 2. Gelijk reeds XXV noot 15 gezegd is, werden zij onder koning Joannes Hyrcanus in den Joodschen staat ingelijfd, maar het laatste vorstenhuis der Joden stamde van Herodes, den Idumëer.</div>
<div id="n456"><hi type="italic">Bestendig</hi> staat niet in den grondtekst.</div>
<div id="n457">Langer dan de moeder verwachtte, duurde de haat van Esau en nooit mocht zij aan Jacob het bericht zenden, dat hij kon wederkeeren.</div>
<div id="n458">Op vrijwilligen doodslag stond de doodstraf IX 5, 6. Overigens zou Esau, alleen reeds als broedermoorder, voor zijne moeder verloren zijn geweest.</div>
<div id="n459">Rebecca verlangt, dat Jacob met toestemming zijns vaders zal vertrekken. Zonder Esau's wraakplan te openbaren, stelt zij daarom aan Isaäc een andere wettige beweegreden voor, welke hem tot die toestemming doet besluiten. In den grondtekst eindigt Rebecca met minder hartstochtelijke woorden. Zij zegt: ‘Waartoe dient mij het leven’.</div>
<div id="n460">In plaats van <hi type="italic">Mesopotamië van Syrië</hi> heeft de grondtekst gewoonlijk ‘Paddan Aram’, d.i. vlakte van Aram. De vertaling der Vulgaat is meer verklaring. Zij wijst het noordelijkste gedeelte van Mesopotamië aan, dat gedeelte nl. waar het volk van Aram, het volk der Syriërs, woont. De uitdrukking van den grondtekst ‘vlakte of vlakland van Aram’ staat in tegenstelling met het Arameïsche bergland. Van noordelijk Mesopotamië breidde zich Aram of het volk der Syriërs uit tot aan Phenicië en Chanaän. Vgl. X noot 20.</div>
<div id="n461">In Jacob zullen <hi type="italic">de zegeningen van Abraham</hi>, de groote beloften van zegening aangaande het talrijk nakroost, het toekomstig bezit van Chanaän en den Heiland der wereld vervuld worden. Met uitsluiting van Esau is hij, gelijk eens Isaäc met uitsluiting van Ismaël, de erfgenaam.</div>
<div id="n462">Dit wordt overeenkomstig den proleptischen schrijftrant vooruit medegedeeld. Eerst in v. 10 begint hiervan de uitvoerige beschrijving. - <hi type="italic">Bathuel</hi> heet <hi type="italic">Syriër</hi>, in den grondtekst ‘Arameër’, omdat hij in het land der nakomelingen van Aram woonde.</div>
<div id="n463">Naar de kinderen van <hi type="italic">Ismaël</hi>, die reeds gestorven was. Waarschijnlijk wordt, juist om dien dood van Ismaël, zijne dochter <hi type="italic">Maheleth</hi> naar <hi type="italic">Nabajoth</hi>, haar oudsten broeder, genoemd.</div>
<div id="n464">Het troostend droomgezicht, waarin zich God aan Jacob openbaarde en de aan Abraham gedane beloften vernieuwde, is een sprekend zinnebeeld van de gemeenschap tusschen hemel en aarde. De engelen verschijnen er als dienende geesten, ten dienste der menschen door God uitgezonden, wiens voorzienigheid altijd over ons waakt.</div>
<div id="n465"><hi type="italic">en</hi> heeft verklarende beteekenis. God zal het land aan hem, te weten aan zijn zaad, geven.</div>
<div id="n466">Deze zegswijze beteekent niet, dat God hem eens zal verlaten, maar dat Hij onfeilbaar zeker zijne beloften ter gunste van Jacob volbrengen zal.</div>
<div id="n467">Wel wist Jacob, dat God alom tegenwoordig is, maar dat Hij zich aan hem, verre van het vaderlijk huis en altaar, als <hi type="italic">de Heer</hi> of Jehova, de God des verbonds, openbaren en zulk een uitnemend bewijs van zijne beschermende tegenwoordigheid <hi type="italic">op deze plaats</hi> geven zou, dat <hi type="italic">wist</hi> Jacob <hi type="italic">niet.</hi></div>
<div id="n468">Met toespeling op het droomgezicht spreekt hij zoo en betuigt hij, dat die plek een uitverkoren plek is van Gods zegening.</div>
<div id="n469">Voor het eerst lezen we hier van het oud gebruik om steenen, door zalving met olie, ter gedachtenis aan God toe te heiligen.</div>
<div id="n470"><hi type="italic">Bethel</hi> beteekent ‘huis van God’. De grondtekst heeft: ‘En hij noemde den naam dier plaats Bethel, maar Luz was vroeger de naam der stad’. Van het oord, waar Jacob gerust had, ging later de naam Bethel over op de naburige stad.</div>
<div id="n471">Nu reeds uit Jacob zijne dankbaarheid voor de goddelijke bescherming in de toekomst. Wanneer hij eens die bescherming ondervonden zal hebben, dan zal hij op zeer bijzondere wijze Jehova of <hi type="italic">den Heer</hi> als <hi type="italic">zijnen God</hi> hulde en dank betuigen. Hoe hij dit doen zal, zegt het volgend vers.</div>
<div id="n472">Jacob belooft de plaats, waar <hi type="italic">de steen</hi> rust, tot een heiligdom te maken en er een altaar voor God te bouwen. Vgl. XXXV 7.</div>
<div id="n473">Evenals meermalen, ook nog in dit verhaal (v. 12 en 15), het woord ‘broeder’ in oneigenlijken zin te verstaan is, zoo heeft het woord <hi type="italic">zoon</hi> hier een ruimere beteekenis. <hi type="italic">Laban,</hi> Rebecca's broeder, was <hi type="italic">Nachor's</hi> kleinzoon. Zie XXIV 15. Vgl. ook XXVI noot 5.</div>
<div id="n474">Hoewel dochter van aanzienlijken huize, <hi type="italic">hoedde zij de kudde</hi> naar den eenvoud der oude zeden, welke ook nu nog volgens het getuigenis der reizigers bij de Arabische herdersstammen gebruikelijk zijn.</div>
<div id="n475">Dit mag volgens den grondtekst verstaan worden in dien zin, dat Jacob aan haar zijne afkomst <hi type="italic">had</hi> bekend gemaakt. Het is eene toelichting op het vorige vers en maakt de ontroering van Jacob alsook de hartelijkheid zijner begroeting begrijpelijk.</div>
<div id="n476">De grondtekst heeft: ‘En de oogen van Lia waren mat’. Zij had doffe, geen groote, schitterende oogen en miste zoo, naar de opvatting der oosterlingen, een eerste vereischte van de vrouwelijke schoonheid.</div>
<div id="n477">Nog heeft in vele streken van het Oosten, o.a. bij de Drusen en Bedouienen, de bloedverwant, evenals hier Jacob, den voorrang. Jacob, toen misschien zeven en zeventig jaren oud, zie XXVII noot 1, had even de eerste helft van zijnen levensduur overschreden en stond nog in de volle kracht van den mannelijken leeftijd. Vgl. XII noot 9. Als redenen, waarom hij zoo laat huwde, mogen gelden, dat wellicht de zorgzame liefde zijner moeder hem het gemis eener vrouw minder deed gevoelen, en vooral dat in het afgodisch land Chanaän geen uitzicht voor hem geweest was op een gewenscht huwelijk.</div>
<div id="n478">De nachtelijke duisternis begunstigde het schandelijk bedrog, te meer omdat de gewoonte vorderde, dat de bruid gesluierd tot den bruidegom geleid werd. Vgl. XXIV noot 16.</div>
<div id="n479">Reeds bij Rebecca's huwelijk (XXIV 61) bleek de gewoonte, om aan de bruid dienstmaagden ten geschenke te geven, welke haar bijzonder eigendom werden.</div>
<div id="n480">Gewoonlijk duurde het huwelijksfeest een week lang. Vgl. Jud. XIV 12.</div>
<div id="n481"><hi type="italic">Ruben</hi> beteekent ‘Ziet, een zoon’. Het is een uitroep van vreugde en van dankbaarheid voor Gods zegening.</div>
<div id="n482"><hi type="italic">Simeon</hi> heeft de beteekenis van ‘verhooring’.</div>
<div id="n483"><hi type="italic">Levi</hi> beteekent ‘aanhankelijkheid’ of ‘verkleefdheid’.</div>
<div id="n484"><hi type="italic">Juda</hi> beteekent ‘lofprijzing’ of ‘zij geprezen’, d.i. Jehova zij geprezen.</div>
<div id="n485">De onvruchtbare Rachel wenscht, dat althans hare slavin kinderen ter wereld zal brengen. Zij zal die kinderen na hunne geboorte <hi type="italic">op hare knieën</hi> nemen en zoo als eigen kinderen erkennen. In haar vurig verlangen naar het moederschap bezigt zij, evenals Sara weleer, dit middel, dat volgens de zeden dier tijden niet berispelijk en ook door God niet verboden was.</div>
<div id="n486"><hi type="italic">De Heer heeft mij</hi>, door den smaad der onvruchtbaarheid weg te nemen <hi type="italic">recht gedaan;</hi> Hij heeft een gunstige beslissing op mijne klacht gegeven. <hi type="italic">Dan</hi> beteekent: ‘hij heeft recht gedaan’ of ‘rechter’.</div>
<div id="n487">De beteekenis van <hi type="italic">Nephthali</hi> is eenigszins duister. Volgens den grondtekst moet die naam ‘mijne worsteling’, of wel ‘worstelaar’ beduiden. Daar zegt Rachel: ‘Worstelingen Gods (hevige worstelingen of misschien: worstelingen om de gunst van God) heb ik geworsteld met mijne zuster en ik heb de overhand gekregen’. Met toespeling op die woorden geeft zij dan aan het kind dezen naam. Volgens de Vulgaat schijnt <hi type="italic">Nephthali</hi> het begrip van ‘tegenoverstelling ter worsteling’ uit te drukken. <hi type="italic">Comparare</hi> is een in het worstelperk gebruikelijk woord en beteekent daar het tegenover elkander stellen van twee kampvechters ter worsteling. In dien zin worde het hier begrepen: Dat Rachel's woorden niet vrij zijn van overdrijving is duidelijk. Zij spreekt op zulk een zegevierenden toon, omdat zij zich in deze tweede geboorte verheugen mag, terwijl hare zuster heeft opgehouden te baren.</div>
<div id="n488"><hi type="italic">Gad</hi> beteekent ‘geluk’ of ‘fortuin’.</div>
<div id="n489">Lia zal om de menigte harer kinderen <hi type="italic">zalig</hi> geprezen worden. <hi type="italic">Aser</hi> beteekent ‘heil’ of ‘zaligheid’.</div>
<div id="n490"><hi type="italic">Ruben</hi> was nog een knaapje van vier of vijf jaren, toen hij die <hi type="italic">alruinen</hi> vond, welke misschien om het vroege jaargetijde nog zeldzaam waren en volgens een bijgeloovige meening de kracht bezaten om de vrouwelijke vruchtbaarheid op te wekken. Dat die meening verkeerd was, bewees de uitkomst: Rachel bleef onvruchtbaar. Het met <hi type="italic">alruinen</hi> vertaalde woord heet in den grondtekst ‘dudaïm’. Wat hiermede wordt aangeduid, is niet geheel zeker. In navolging van de Septuagint heeft ook de Vulgaat <hi type="italic">mandragora</hi> vertaald. Veelal houdt men, dat inderdaad de vruchten bedoeld zijn van de alruin of mandragora, een gewas, dat evenals onze aardappelplant tot de familie der nachtschaden (solanaceae) behoort en in het Oosten welig groeit. De vruchten dier plant, welke in Palestina tijdens den <hi type="italic">tarwenoogst</hi> d.i. in Mei rijpen, zijn lichtgeel en hebben de grootte van een muskaatnoot.</div>
<div id="n491">Het zijn woorden van ijverzucht. Het verdriet Lia, dat Jacob meer blijk van genegenheid geeft aan Rachel dan aan haar.</div>
<div id="n492"><hi type="italic">Issachar</hi> kan vertaald worden ‘loon-aanbrenger’.</div>
<div id="n493">In den grondtekst zegt Lia: ‘God heeft mij begiftigd met een goede gift; ditmaal zal mijn man met mij wonen (mij meer door zijn bijzijn genegenheid bewijzen), omdat ik’ enz. <hi type="italic">Zabulon</hi> beteekent ‘woning’. Bij de verklaring der Hebreeuwsche namen moet echter in het algemeen worden opgemerkt, dat hunne beteekenis dikwijls niet onbetwistbaar vaststaat. Meermalen is hunne afleiding onzeker of is ook meer dan ééne afleiding mogelijk.</div>
<div id="n494"><hi type="italic">Joseph</hi> beteekent ‘dat Hij toevoege’.</div>
<div id="n495">Volgens den grondtekst schijnt die proefneming in wichelarij bestaan te hebben. Dat Laban bijgeloovig was, bewijst het vervolg der geschiedenis.</div>
<div id="n496">Duidelijker zegt de grondtekst, dat al het zwarte onder de schapen en het gevlekte en bonte onder de geiten door Jacob voor de toekomst als loon wordt bedongen. De witte schapen en de zwarte geiten zullen aan Laban blijven. Het aanbod van Jacob was zeer aannemelijk, omdat in het Oosten gewoonlijk de schapen wit, de geiten zwart van vacht zijn.</div>
<div id="n497"><hi type="italic">Op den dag van morgen,</hi> in de toekomst zal zoo allerduidelijkst door de kleur van het vee blijken, wat aan ieder onzer toebehoort.</div>
<div id="n498">Meer in overeenstemming met v. 32 zegt de grondtekst, dat de gestreepte en gevlekte bokken en al de bonte en gevlekte geiten, alles, waaraan eenige witheid was, en alles, wat zwart was onder de schapen, door Laban in de hand zijner zonen gesteld werd. Jacob hoedde nu alleen de witte schapen en de zwarte geiten.</div>
<div id="n499">God, die Jacob zegende, deed dit zeker niet onfeilbare kunstmiddel hier gelukken.</div>
<div id="n500">Volgens de Vulgaat <hi type="italic">scheidde Jacob</hi> al het bontkleurige van <hi type="italic">de kudde</hi> en dit werd zijn eigendom, terwijl <hi type="italic">al het witte</hi> (der schapen) en <hi type="italic">al het zwarte</hi> (der geiten) aan Laban bleef. Volgens den grondtekst, die echter duister is en ook anders verklaard kan worden, schijnt Jacob nog een tweede middel te hebben aangewend en liet hij de bontkleurige lammeren vóór de andere kudden gaan, zoodat het oog der witte schapen op hen gericht was.</div>
<div id="n501">De grondtekst verklaart duidelijk, waarom Jacob zoo handelde. De ervaren herder bezigde zijn middel, wanneer de schapen krachtig waren en krachtige jongen wierpen, maar hij liet het achterwege, wanneer de schapen zwak en dus ook hunne lammeren zwak waren. In Palestina en andere landen van hetzelfde klimaat werpen de schapen, die slechts vijf maanden dragen, tweemaal in het jaar jongen.</div>
<div id="n502"><hi type="italic">Tien malen</hi> d.i. verscheidene malen.</div>
<div id="n503">Niets weerhoudt ons om in het huis van onzen vader te blijven.</div>
<div id="n504">Niet alleen <hi type="italic">verkocht hij ons,</hi> maar hij behield zelfs geheel den <hi type="italic">koopprijs</hi> voor zich, zonder ons daarvan eenig huwelijksgoed te schenken. - Dat Laban aan elke zijner dochters eene slavin had gegeven, beteekende weinig. Rebecca was vroeger niet met één enkele dienstvrouw weggezonden. Vgl. XXIV 61.</div>
<div id="n505">Inderdaad had God dit gedaan. Hij had, gelijk uit het voorgaande blijkt, zie v. 10-12, Jacob gezegend, toen deze zich met menschelijke middelen trachtte schadeloos te stellen voor het door Laban hem aangedaan onrecht.</div>
<div id="n506">Van dergelijke <hi type="italic">afgoden</hi>, in den grondtekst ‘Theraphim’ geheeten, wordt meermalen in de H. Schrift gesproken. Vgl. Jud. XVII 14; Zach. X 2. Die Theraphim waren beelden, welke vermoedelijk een menschengedaante hadden en als een soort van huisgoden vereerd werden. Hunne aanwezigheid in het huis van Laban bewijst, dat deze, al kende hij den waren God, niet vrij was van bijgeloof. Wellicht beging <hi type="italic">Rachel</hi> den diefstal, omdat zij zelf nog een bijgeloovige gehechtheid voor dezelve had. Vgl. XXXV 2.</div>
<div id="n507">Den Euphraat.</div>
<div id="n508"><hi type="italic">Mons</hi>, berg, staat hier als verzamelwoord in den zin van gebergte. Het gebergte wordt bij zijn lateren naam aangewezen. Zie v. 48. Waarschijnlijk volgde Jacob den gewonen karavaanweg, die langs Damascus over Hauran en Galaäd naar Jericho leidt.</div>
<div id="n509">Zijne bloedverwanten.</div>
<div id="n510">De grondtekst heeft: ‘in het zadel van den kameel’. Bedoeld schijnt een soort van mand-zetel, welke ook nu nog op het zadel bevestigd wordt en aan de vrouwen bij het berijden der kameelen tot zitplaats dient.</div>
<div id="n511">Alleen bij plichtverzuim had Jacob de schade moeten boeten, maar de baatzuchtige Laban <hi type="italic">eischte</hi> in alle omstandigheden vergoeding. Vgl. Ex. XXII 10-13, waar waarschijnlijk het oude gewoonterecht wettelijk is vastgesteld.</div>
<div id="n512"><hi type="italic">De vreeze van Isaäc</hi> is de God, dien Isaäc vreest of met passende vreeze dient. Vgl. Is. VIII 13.</div>
<div id="n513">Door u, uwe vrouwen en kinderen kwaad te berokkenen zou ik ten slotte aan mij zelven nadeel doen.</div>
<div id="n514">Ten teeken van instemming moeten allen gezamenlijk het gedenkteeken helpen oprichten.</div>
<div id="n515">Dit wordt hier vooraf verhaald, maar gebeurde later. Zie v. 54.</div>
<div id="n516">De grondtekst heeft: ‘En Laban noemde hem Jegar Sahadoetha en Jacob noemde hem Gal-ed’. Beiden gaven aan de hoogte denzelfden naam van ‘Heuvel der getuigenis’ maar, gelijk de Vulgaat er toelichtend bijvoegt: <hi type="italic">een elk naar den aard zijner taal.</hi> Mogelijk heette vroeger reeds het gebergte ‘Gilead’ d.i. harde, rotsachtige streek. Althans zoo heet het in den grondtekst v. 21, 23, 25. In deze veronderstelling gebruikte dan Jacob eene woordspeling.</div>
<div id="n517">In den grondtekst gaat hier de rede van v. 48 aldus verder: ‘en de Mizpa (de wachthoogte) omdat hij zeide: De Heer houde wacht (zie toe) tusschen mij en tusschen u, wanneer wij verborgen zullen zijn, de een voor den ander’.</div>
<div id="n518">Naar Hebreeuwsche spreekwijze is de nazin ‘dan straffe u God’ weggelaten.</div>
<div id="n519"><hi type="italic">Brood eten</hi> beteekent spijs gebruiken, maaltijd houden. Na het brengen der <hi type="italic">offeranden</hi> volgde de heilige maaltijd, waarbij enkele stukken van het offervleesch genuttigd werden.</div>
<div id="n520">Evenals vroeger te Bethel wordt hier Jacob door God bemoedigd. Wat toch kon hij te duchten hebben van Esau, wanneer hem <hi type="italic">Gods engelen</hi> verdedigden.</div>
<div id="n521"><hi type="italic">Mahanaïm</hi> beteekent ‘dubbel heerleger’ of ‘twee heerlegers’. De naam doelt op de twee legers, het leger van Jacob en het hemelsche, dat het eerste als ter bescherming te gemoet was gekomen.</div>
<div id="n522">Esau verbleef derhalve reeds te dien tijde in Idumea, dat naar de eerste inwoners, de afstammelingen van <hi type="italic">Seïr,</hi> en naar de latere overheerschers, de afstammelingen van Esau of <hi type="italic">Edom</hi>, verschillende namen heeft. Eerst later echter vestigde hij zich daar metterwoon voor altijd en zeide hij het land Chanaän voor goed vaarwel. Zie XXXVI 6.</div>
<div id="n523">Jacob schijnt Esau te willen beduiden, dat het hem met zijn terugkeer niet om geld of goed te doen is ten nadeele van zijnen broeder.</div>
<div id="n524">Esau beschikte voorzeker bij de verovering van het land Seïr over een aanzienlijke legermacht en kon zich dus gemakkelijk door zulk een geleide doen vergezellen.</div>
<div id="n525">Hij hoopte, dat bijgeval de eene afdeeling door Esau's mannen overrompeld werd, de andere zou kunnen vluchten.</div>
<div id="n526">Na gedaan te hebben hetgeen de menschelijke voorzichtigheid gebood, zocht hij hulp bij God in het gebed.</div>
<div id="n527">Om zijne vlucht voor Esau te verbergen was hij weleer zonder een voldoende toerusting voor de reis, arm en alleen, vertrokken.</div>
<div id="n528">Hij ducht het ergste, eene wraakneming, welke zelfs de moeders en de kinderen niet zal sparen.</div>
<div id="n529">De grondtekst heeft: ‘En hij stond op in dienzelfden nacht’, te weten in dien nacht, waarvan reeds v. 13 en 21 sprake was. Het zal wellicht het begin der laatste nachtwake geweest zijn.</div>
<div id="n530"><hi type="italic">Hij bleef alleen</hi>, niet aan de overzijde, maar waarschijnlijk aan deze zijde der beek. Daar, bij de zijnen, maar van hen op eenigen afstand verwijderd, streed hij den geheimvollen strijd.</div>
<div id="n531">Onoverwinnelijk was Jacob omdat God op bovennatuurlijke wijze zijn natuurlijke kracht had vermeerderd. Dit bleek ook tastbaar door die [aan]raking, welke hem terstond van zijn natuurlijke kracht beroofde.</div>
<div id="n532">Jacob had begrepen, dat hij niet met eenen mensch, maar met een hemelschen persoon worstelde. Vgl. Os. XII 4.</div>
<div id="n533"><hi type="italic">Israël</hi> beteekent ‘strijder tegen God’. Het onmiddellijk doel der verschijning was Jacob's moed te verlevendigen en hem de verzekering te geven, dat hij geenen mensch, ook niet zijnen broeder behoefde te vreezen.</div>
<div id="n534"><hi type="italic">Phanuel</hi> beteekent ‘aangezicht Gods’.</div>
<div id="n535">Hij had <hi type="italic">God</hi> of Gods engel in menschelijke gedaante van nabij <hi type="italic">gezien</hi> en de hemelsche verschijning was niet, gelijk oudtijds wel gedacht werd, een voorteeken des doods voor hem geweest. Integendeel had zij hem van de vrees voor Esau's geweld verlost.</div>
<div id="n536">In het menschelijk lichaam ligt het hoofd van het dijbeen in de diepe holte van het heupbeen en is daar door banden en spieren stevig en beweegbaar bevestigd. Bij Jacob nu werd door de in v. 25 verhaalde aanraking <hi type="italic">de heupzenuw</hi> (nervus ischiadicus) <hi type="italic">verstijfd</hi> of verlamd, zoodat zij hare gewone werking om de beweging der spieren te veroorzaken niet meer kon verrichten en Jacob, misschien voor korten tijd, mank moest gaan. Op die wijze had hij een zeker bewijs van de werkelijkheid der verschijning en begreep hij, dat niet zijn eigen kracht, maar de kracht van God hem in den strijd had doen standhouden. Ter gedachtenis aan deze gebeurtenis <hi type="italic">eten de kinderen van Israël de heupzenuw niet</hi>, d.i. zij eten niet dat gedeelte van het vleesch der dieren, waar in het zoogenaamde achtervierendeel de heupzenuw met hare vertakkingen wordt gevonden.</div>
<div id="n537">Door die buitengewone eerbewijzing trachtte Jacob het hart zijns broeders te winnen en hem het vroeger aangedaan leed te doen vergeten.</div>
<div id="n538">Esau vraagt, met welke bedoeling Jacob hem zoovele kudden heeft te gemoet gezonden.</div>
<div id="n539"><hi type="italic">Want zoo heb ik</hi> enz. kan eene zegswijze zijn, waarmede Jacob te kennen geeft, dat hij deze samenkomst in groote vrees heeft te gemoet gezien. Vgl. Esth. XV 16. Volgens anderen zijn het woorden van opgetogen vreugde wegens de goedheid van Esau. Hoe dat zij, Jacob wil, dat Esau het geschenk aanvaarden en zoo een zeker bewijs geven zal van oprechte verzoening voor nu en voor de toekomst.</div>
<div id="n540">In den grondtekst vraagt Jacob niet om genade, maar erkent hij dankbaar, dat Esau hem goedgunstig of genadig geweest is.</div>
<div id="n541">Eene <hi type="italic">zegening</hi> heet hier het geschenk, omdat het de bestemming heeft aan Esau te doen blijken, dat Jacob hem zegening toewenscht.</div>
<div id="n542">Van zulk een bezoek in <hi type="italic">Seïr</hi> verhaalt de Schriftuur niets. Zeker heeft Jacob zijn voornemen niet dadelijk vervuld, omdat dit waarschijnlijk ondoenlijk bleek te zijn.</div>
<div id="n543">Omdat hij <hi type="italic">te Socoth</hi> geruimen tijd zou verblijven.</div>
<div id="n544">Die <hi type="italic">tenten</hi> waren, gelijk de grondtekst zegt, voor de kudden. Het waren afsluitingen, waarbinnen het vee des nachts in veiligheid was.</div>
<div id="n545">De grondtekst heeft: ‘men noemde’. Vgl. XVI noot 9.</div>
<div id="n546"><hi type="italic">Hij trok</hi> van Socoth <hi type="italic">over</hi> den Jordaan. De grondtekst zegt, dat Jacob behouden aan de stad van Sichem kwam, welke in het land Chanaän is. <hi type="italic">Salem</hi> beteekent ‘behouden’, maar werd door de Septuagint- en Vulgaatvertaling als eigennaam beschouwd. Het thans nog oostelijk van Sichem gelegen dorp Salem is misschien de plek van Jacob's verblijf. - <hi type="italic">De stad der Sichemieten</hi> aan deze (de westelijke) zijde van den Jordaan wordt hier aangewezen als de plaats van terugkeer <hi type="italic">in het land Chanaän.</hi> Waarschijnlijk duurde het echter een geruimen tijd, eer Jacob met zijne kudden derwaarts kon gaan uit Socoth, dat wel in de nabijheid, maar over den Jordaan lag. Eerst na over dien stroom te zijn gegaan, was Jacob in het eigenlijk <hi type="italic">land Chanaän</hi>, welks oostergrens de Jordaan is.</div>
<div id="n547">Velen meenen, dat het woord <hi type="italic">lam</hi>, in het Hebr. ‘Kesita’ hier en ook bij Job. XLII 11 een met het afbeeldsel van een lam gestempeld geldstuk beteekent.</div>
<div id="n548">Volgens den grondtekst noemde hij het altaar ‘El (God) is de God van Israël’. Volgens de meening van velen, welke ook door de Vulgaat hier gevolgd wordt, drukt de Godsnaam ‘El’ het begrip uit van kracht of sterkte. In de benaming alzoo, welke het altaar ontvangt, ligt de erkenning en samenvatting van alles, wat God in zijn machtige bescherming voor Jacob gedaan heeft.</div>
<div id="n549">Volgens de Vulgaat is Sichem de vorst, maar duidelijk blijkt uit den grondtekst en uit geheel het verhaal dat <hi type="italic">Hemor de vorst van dat land is.</hi></div>
<div id="n550">Dina zal toen eene maagd van vijftien of zestien jaren geweest zijn. Hare geboorte toch valt ongeveer samen met die van Joseph op het einde der veertien dienstjaren bij Laban, en tusschen hare schaking en de wegvoering van den zeventienjarigen Joseph ligt slechts de reis naar Bethel en naar het naburig Ephrata, en de aankomst te Hebron, zie XXXV. Gemakkelijk nu konden die feiten binnen één jaar plaats grijpen.</div>
<div id="n551">Ook de broeders hadden, wanneer het hunne zusters gold, met den vader groote rechten, zie XXIV 50.</div>
<div id="n552">Dit laatste maakt begrijpelijk, waarom het volk zich zoo gemakkelijk, gelijk uit het verder verhaal blijkt, naar zijne wenschen schikte.</div>
<div id="n553">De grondtekst spreekt noch te dezer plaate, noch in v. 10 van een bebouwen, maar van een doortrekken des lands. Ook zegt hij hier niet, dat het land bebouwers noodig heeft. Er wordt slechts op gewezen, dat het land ruim genoeg is naar alle kanten. Bijgevolg kon dus aan het herdersvolk gemakkelijk worden toegestaan om met zijne kudden daarin rond te trekken.</div>
<div id="n554">Al de zonen van Lia waren eigen broeders van Dina, maar <hi type="italic">Simeon en Levi</hi> handelden hier als de hoofdaanleggers. Ongetwijfeld werden zij bij hun trouweloos bedrijf door hun volk geholpen.</div>
<div id="n555">Zoo hadden zij bij het volvoeren der gruweldaad hun deel, gelijk zij dat ook waarschijnlijk bij het beramen van het schelmstuk hadden. Zie v. 7 en 13.</div>
<div id="n556">De klacht van Jacob, welke alleen op de schadelijke gevolgen wijst, is berekend op het laaghartig karakter der moordenaars. Zij openbaart niet al het afgrijzen, dat die misdaad hem veroorzaakte. Vgl. XLIX 5-7. Hierbij moet worden opgemerkt, dat in dit misdrijf, hoe verschrikkelijk ook, niet alles misprijzing verdient. De gewelddaad van Sichem eischte bestraffing. De broeders misdeden niet, omdat zij het onrecht wreekten, maar omdat zij bij de wraakneming trouweloos handelden en de maat te buiten gingen. Op dit onderscheid tusschen de daad zelf en de wijze van uitvoering dient gelet te worden. Zie Judith IX 2.</div>
<div id="n557">Geheel dit verhaal, dat de gebreken en misdaden der stamvaders van het Israëlietische volk zoo onbewimpeld mededeelt, bewijst duidelijk de onpartijdigheid der H. Schrift. Evenzoo leert het ons, dat de hooge verheffing dier zedelijk en godsdienstig weinig ontwikkelde menschen alleen het werk van God is geweest.</div>
<div id="n558">Hoewel er nu sedert het vertrek uit Haran waarschijnlijk negen of tien jaren verloopen waren, mag daarom Jacob niet van nalatigheid in het vervullen zijner gelofte, zie XXVIII 22, verdacht worden. Klaarblijkelijk heeft hij langen tijd in het over-Jordaansche Socoth gewoond, zie XXXIII 17. De vervulling der gelofte nu kon eerst geschieden, toen hij voor goed in het eigenlijke Chanaän gekomen was. Vgl. XXXIII noot 10.</div>
<div id="n559">De onderhoorigen van Jacob's huis waren uit het land van den bijgeloovigen Laban en wellicht hadden zelfs Lia en Rachel den dienst der <hi type="italic">vreemde goden</hi> nog niet volkomen afgezworen, vgl. XXXI 19. De lichamelijke <hi type="italic">reiniging</hi> nu diende ten zinnebeeld van de zuivering des harten, gelijk eveneens de <hi type="italic">verwisseling van kleederen</hi> de innerlijke vernieuwing en verandering beteekende.</div>
<div id="n560">Die <hi type="italic">oorringen</hi> waren geen gewone sieraden, maar bijgeloovige versierselen, waaraan bovennatuurlijke kracht werd toegeschreven.</div>
<div id="n561">Vgl. XXVIII noot 11.</div>
<div id="n562">Reeds te Socoth en meer nog te Sichem had Jacob gelegenheid om zijnen vader te Hebron te bezoeken en zeker zal hij dit meermalen gedaan hebben. Alzoo is de tegenwoordigheid van <hi type="italic">Debora</hi> in het huis van Jacob gemakkelijk te verklaren, al werd van hare komst ten zijnent geen woord gerept.</div>
<div id="n563">In deze verschijning bevestigde God zijne te Phanuel gedane belofte, dat <hi type="italic">Jacob</hi> voortaan de in den strijd onoverwinnelijke <hi type="italic">Israël</hi> zou zijn.</div>
<div id="n564">Ook op bovennatuurlijke wijze werd en wordt nog die belofte vervuld in Jacob's nakomelingschap naar den geest, in het nieuwe Israël der christenen. Vgl. XVII noot 4.</div>
<div id="n565"><hi type="italic">Drankoffers</hi> waarschijnlijk van wijn. Door de drankoffers wordt deze zalving met olie eene uiting van dankbare vreugde en verschilt zij dus ook zinnebeeldig van de vroegere zalving. Vgl. XXVIII noot 10.</div>
<div id="n566">Hij vernieuwde dien reeds te voren gegeven naam. Vgl. XXVIII 19.</div>
<div id="n567">De grondtekst spreekt niet van <hi type="italic">den lentetijd</hi>, maar van een bepaalden afstand om te Ephrata te komen.</div>
<div id="n568">Jacob wilde niet door <hi type="italic">Benoni</hi> telkens aan het smartelijk verlies herinnerd worden. Daarom noemde hij hem <hi type="italic">Benjamin.</hi> De vader had hem lief als zijne <hi type="italic">rechterhand.</hi> Volgens anderen beteekent <hi type="italic">zoon der rechterhand</hi> ‘zoon van geluk’ en geeft de vader dien hoopvollen naam aan den zoon, die hem zooveel droefheid kost, omdat hij, onderworpen aan Gods wil, de beproeving gelaten verdraagt en den moed niet verliest.</div>
<div id="n569"><hi type="italic">Bethlehem</hi> ligt ruim twee uren ten zuiden van Jerusalem in eene eertijds zeer vruchtbare streek. Vandaar ontving het den naam <hi type="italic">Bethlehem</hi>, dat ‘huis des broods’ en <hi type="italic">Ephrata</hi>, dat ‘vruchtbaar’ of ‘vruchtbaarheid’ beteekent. Nog wordt op den weg van het vroegere Bethel (thans het vlek Beïtin) naar Bethlehem ongeveer een half uur van laatstgenoemde plaats de grafstede van Rachel getoond. De eerbiedwaardige plek werd nimmer vergeten (I Reg. X 2; Jer. XXXI 15) en bleef ook in de latere tijden tot op den dag van heden in eere.</div>
<div id="n570">Niet ver van Bethlehem was die wachttoren, van welks hoogte de her ders gemakkelijk het toezicht op de kudden hielden.</div>
<div id="n571">Nog op het sterfbed uitte Jacob zijne verontwaardiging over het misdrijf en strafte hij den schuldige. Zie XLIX 4.</div>
<div id="n572">Deze optelling onmiddellijk voor v. 27 heeft hare beteekenis. Alleen met zijn reisstaf verliet Jacob het ouderlijke huis, met <hi type="italic">twaalf zonen</hi> keert hij er terug.</div>
<div id="n573">Benjamin, buiten <hi type="italic">Mesopotamië</hi> geboren, wordt in het grooter getal medegeteld.</div>
<div id="n574">Hier is geen sprake van een gewoon bezoek, maar van den terugkeer des erfgenaams, die na Isaäc's afsterven de drager zal zijn der beloften van zegening. Waarom Jacob niet reeds vroeger voor goed te Hebron kwam en zijne bezitting vereenigde met het toekomstige erfgoed, is slechts te gissen. Misschien kon zulks niet eer geschieden om Esau, die tijdens Jacob's afwezigheid de vermoedelijke erfgenaam was geweest en zich wel is waar toen reeds in Idumea deed gelden, maar daarom toch Chanaän nog niet met have en goed had verlaten, zie XXXVI 6.</div>
<div id="n575"><hi type="italic">Hebron</hi> was in hun zwervend herdersleven hun voornaamste standplaats geweest.</div>
<div id="n576">Met Jacob's terugkeer eindigt de historische belangrijkheid van Isaäc's leven. Zoo dan wordt zijne geschiedenis besloten met het bericht van zijnen dood, welke echter, volgens de cijfers van Genesis, eerst twaalf of dertien jaren na Joseph's wegvoering plaats greep.</div>
<div id="n577">Alvorens de geschiedenis van Gods volk onder den derden stamvader wordt voortgezet, komt nu in de negende afdeeling de historie van Esau met zijne nakomelingschap. Vgl. XXV noot 7.</div>
<div id="n578">Dat de drie vrouwen van Esau hier andere namen hebben dan XXVI 34 en XXVIII 9, wordt verklaard door het Oostersch gebruik om bij huwelijk of andere gewichtige gebeurtenissen een nieuwen naam aan te nemen. Nog verwisselen in het Oosten vooral de vrouwen meermalen van naam. Esau's vrouwen dragen in deze oorkonde den naam, waarbij zij in Edom als stammoeders gekend waren. Hetzelfde gebruik maakt begrijpelijk, hoe <hi type="italic">Ana</hi>, die volgens de Septuagint niet de <hi type="italic">dochter</hi> maar de zoon van <hi type="italic">Sebeon</hi> is, zie v. 24, vroeger Beëri heeten kon. Vgl. XXVI 34. Nog een ander verschil doet zich hier voor. Beëri wordt ter aangewezen plaats met den meer algemeenen volksnaam van Hetheër genoemd (Vgl. Jos. I 4; III Reg. X 29; IV Reg. VII 6), maar hier in de nauwkeurige geslachtslijst is de eigenlijke stamnaam van <hi type="italic">Heveër</hi> gebruikt.</div>
<div id="n579">Reeds lang te voren was hij naar het gebergte van Seïr getrokken, zonder echter met alles, wat hij had, het land Chanaän voorgoed te verlaten. Dit gebeurde eerst na Jacob's terugkeer.</div>
<div id="n580"><hi type="italic">Edom</hi> beteekent hier het uit Edom gesproten volk der Edomieten. Na het verhaal van Esau's vestiging in Seïr volgt nu de opnoeming der verschillende stamvaders met hunne familiën, uit welke het volk van Edom is voortgekomen.</div>
<div id="n581">Het met <hi type="italic">vorst</hi> vertaalde woord ‘Alloeph’ komt bijkans uitsluitend voor als titel der Edomietische stamvorsten. De hier opgetelde namen zijn namen van personen, zie 9-14, maar hebben nog een ruimere beteekenis, wijl naar den naam der stamvorsten ook de stammen genoemd werden.</div>
<div id="n582">Bij vergelijking met v. 11 en I Par. I 36 schijnt de Samaritaansche lezing, welke <hi type="italic">Core</hi> alleen v. 18 vermeldt, de ware te zijn.</div>
<div id="n583">Ook het geslachtsboek der <hi type="italic">Horreërs</hi> wordt gegeven, omdat zich de Edomieten met die eerste bewoners van Idumea vermengd hebben. Uit Deut. II 12 en 22 blijkt echter, dat eene verbroedering slechts ten deele kan hebben plaats gehad en het meerendeel der Horreërs, d.i. waarschijnlijk Spelonkbewoners, door de Edomieten vernietigd of tot dienstbaarheid gebracht is.</div>
<div id="n584">Nog zijn in de omgeving van Seïr <hi type="italic">heete bronnen.</hi> Hunne ontdekking was van groot belang en werd daarom in het geslachtsboek opgeteekend. Misschien kreeg <hi type="italic">Ana</hi> dientengevolge den naam van Beëri, d.i. bronnenman. Vgl. XXXVI 2 en XXVI 34. Dat hier <hi type="italic">Ana</hi> en <hi type="italic">Sebeon</hi> naar hunne woonplaats Horreërs of Spelonkbewoners heeten en v. 2 naar hunnen stam Heveërs genoemd worden, geeft geen bezwaar.</div>
<div id="n585">De grondtekst: ‘En dit zijn de zonen van Ana’ enz. Deze Ana is waarschijnlijk niet de zoon van den zoo even genoemden Sebeon maar de vierde zoon van Seïr, zie v. 20, wiens nakomelingschap na die der drie eerste (v. 22-24) thans vermeld wordt. Volgens dit gevoelen is dus de hier genoemde Oölibama een andere dan de vrouw van Esau, welke de kleindochter niet van Seïr, maar van Sebeon heet.</div>
<div id="n586">Gelijk v. 15 gebeurde met Esau's nakroost, worden hier uit de reeds genoemde afstammelingen van Seïr de stamvorsten der oude Horreërs opgenoemd.</div>
<div id="n587">Na de inlassching aangaande de eerste inwoners wordt de historie van Edom voortgezet. Uit de hier volgende reeks blijkt genoeg, dat het koningschap bij de Edomieten niet erfelijk was. Waarschijnlijk werd door de stamvorsten de koning gekozen.</div>
<div id="n588">Toespeling op de aan Abraham en Jacob gedane beloften. Zie XVII 6 en XXXV 11. Het kan echter ook zijn, dat die woorden betreffende een koningschap in Israël later bijv. door Samuel zijn ingelascht. De veronderstelling, dat hier en ook op enkele andere, maar altijd zeer weinige plaatsen in de bijbelboeken een korte randteekening of inlassching ter verduidelijking door de bevoegde overheid is aangebracht, doet geen afbreuk aan de echtheid dier boeken. De meeste werken der oude letterkunde werden in den loop der eeuwen meer of minder met enkele glossen voorzien, zonder dat daarom aan hunne echtheid getwijfeld wordt.</div>
<div id="n589">De grondtekst heeft ‘van Rechoboth der rivier d.i. aan de rivier’. Vgl. I Par. I 48.</div>
<div id="n590">Van dezen <hi type="italic">Adar</hi> wordt de dood niet vermeld. Waarschijnlijk was hij die koning van Edom, met wien Moses onderhandelde Num. XX 14. Zoo was dan Edom sedert lang een welgeordend koninkrijk, alvorens in Israël het voorspelde koningschap begonnen is.</div>
<div id="n591">Deze vorstenreeks heeft een andere beteekenis dan de vorige van v. 15-18. Alleen te dezer plaatse wordt uitdrukkelijk gezegd, dat de vorsten worden genoemd <hi type="italic">naar hunne geslachten en plaatsen en namen</hi> d.i. naar de benaming van de verblijfplaats hunner familiën of, zooals de grondtekst v. 43 nog duidelijker zegt: ‘naar hunne woonsteden in het land hunner bezitting’. De hier volgende namen zijn de namen der vaste vorstenzetels in Edom. De elf vorstendommen <hi type="italic">Thamna, Alva</hi> enz. maakten te zamen, onder het bestuur van eenen koning, het Edomietische koninkrijk uit. Vgl. I Par. I 51 enz. Het <hi type="italic">duces pro regibus</hi> daar ter plaatse schijnt echter een minder juiste vertaling te zijn. De grondtekst spreekt niet van eene afschaffing des koningschaps, maar heeft: ‘En de vorsten van Idumea waren’ enz.</div>
<div id="n592">Bij vergelijking met v. 15 enz. blijkt, dat slechts twee der allereerste stamvorsten, <hi type="italic">Cenez</hi> en <hi type="italic">Theman</hi>, hunnen naam overbrachten op het gewest, waar hunne familiën heerschten.</div>
<div id="n593">Ten tijde, dat Moses dit schreef.</div>
<div id="n594">De geschiedenis van Jacob als hoofd der familie. Vgl. II noot 4.</div>
<div id="n595">Volgens den grondtekst was hij zeventien jaren oud.</div>
<div id="n596">Hij openbaarde, gelijk zeker zijn plicht vorderde, de misdaad aan Jacob, opdat deze maatregelen zou kunnen nemen tot beteugeling en verbetering zijner zonen. Ook alleen door een schuldig stilzwijgen kan men deelgenoot worden der boosheid van anderen.</div>
<div id="n597">Ook de Septuagintvertaling spreekt hier van <hi type="italic">een veelkleurigen rok</hi>, maar waar II Reg. XIII 18 hetzelfde woord voorkomt, spreken beide, de Grieksche vertaling en onze Vulgaat, van een kleed, dat tot op de voeten hangt. De Vulgaat geeft in v. 23 de dubbele beteekenis. Het gewone opperkleed reikte tot de knieën.</div>
<div id="n598">Rachel, Joseph's <hi type="italic">moeder</hi>, was reeds gestorven. Toch was nog haar huldebetoon in zooverre denkbaar, dat zij in het andere leven met eerbied zou moeten opzien tot haren zoon. Mogelijk echter dacht Jacob, toen hij zoo sprak, aan Lia of aan Bala, maar gelijk later de uitkomst leerde, beteekende het dubbel droomgezicht in het algemeen, dat eenmaal Joseph tot groote heerlijkheid zou komen en geheel het huis van Jacob hem hulde zou brengen.</div>
<div id="n599">Dat de zonen van Jacob zoo spoedig na de in hoofdst. XXXIV verhaalde wandaad in den omtrek van het verwôeste Sichem konden vertoeven, vindt zijne verklaring in de vrees, waarmede de aangrenzende stamvolken vervuld waren. Zie XXXV 5. Redelijk ook is de veronderstelling, dat Jacob het gepleegd onrecht zooveel doenlijk hersteld en het beleedigd rechtsgevoel der naburen bevredigd zal hebben.</div>
<div id="n600">De reis naar <hi type="italic">Sichem</hi>, dat twintig uren van Hebron ligt, kon voor een zeventienjarigen herdersknaap, die de landstreek kende, geen bezwaar hebben. Dat de vader hem alleen liet gaan, was wellicht onvoorzichtig. Maar het gebeurde volgens Gods beschikking, die ook menschelijke onvoorzichtigheid aan de vervulling zijner wijze bedoelingen dienstbaar maakt.</div>
<div id="n601"><hi type="italic">Dothaïn</hi> of Dothan was een kleine stad, omtrent zes uren ten noorden van Sichem, aan den voet van het gebergte Gelboë.</div>
<div id="n602"><hi type="italic">De put</hi> was waarschijnlijk een diep in den rotsgrond uitgehouwen, fleschvormige regenbak, welks nauwe opening met den beganen grond gelijk was, en zoo gemakkelijk voor vreemden verborgen kon blijven. Dergelijke regenputten worden nog te Dothaïn gevonden.</div>
<div id="n603">Het Hebreeuwsche woord ‘nekoot’, door de Vulgaat met <hi type="italic">specerijen</hi> vertaald, is waarschijnlijk ‘de nakaät’ der Arabieren, de tragacanthgom, welke uit een struikgewas van dien naam (astragalus tragacantha) vloeit. De <hi type="italic">hars</hi>, in het Hebr. ‘tseri’ is volgens velen de welriekende <hi type="italic">hars</hi> van den mastikboom, volgens anderen de balsem, welke uit den balsemboom door kleine insnijdingen druppelsgewijze gewonnen wordt en vroeger in Palestina zeer overvloedig was. Het Hebreeuwsche woord ‘lot’, met <hi type="italic">stacte</hi> of <hi type="italic">mirreolie</hi> vertaald, is waarschijnlijk het ladanum, een grijszwarte specerij van zoeten geur, welke uit de takken van de ladanumstruik of cistusroos wordt verkregen. De namen der twee eerste specerijen zijn door de egyptologen in de oude oorkonden gelezen, terwijl de derde specerij, welke ook bij het balsemen der lijken gebruikt werd, in de Egyptische graven is teruggevonden.</div>
<div id="n604"><hi type="italic">Het bloed verbergen</hi> of bedekken beteekent den moord verhelen.</div>
<div id="n605">Het afwisselend gebruik der namen van <hi type="italic">Ismaëlieten</hi> en <hi type="italic">Madianieten</hi> wijst aan, hoe toen reeds de uit Abraham gesproten herdersstammen naar den voornaamsten en sterksten stam der Ismaëlieten meermalen genoemd werden. Vgl. Jud. VIII 24, waar eveneens de Madianieten Ismaëlieten heeten. Dat Abraham's nakomelingen al gemakkelijk tot volkstammen konden zijn aangegroeid, is duidelijk. Sedert Ismaël's wegzending waren er meer dan honderd vijftig jaren voorbij gegaan.</div>
<div id="n606">De <hi type="italic">twintig zilverlingen</hi> waren twintig zilveren sikkels. Dertig zilverlingen waren volgens Ex. XXI 32 de gemiddelde prijs van een slaaf.</div>
<div id="n607">Het scheuren der kleederen was een teeken van grooten rouw, dat op zichtbare wijze het verscheuren der ziel door de droefheid te kennen gaf.</div>
<div id="n608">Het rouwkleed was een grof, van geiten- of kemelshaar vervaardigd kleed, dat nauw om de leden sloot en in den grondtekst wegens zijnen vorm ‘zak’ genoemd wordt.</div>
<div id="n609">Het met <hi type="italic">doodenrijk</hi> vertaalde woord van den grondtekst <hi type="italic">Sjeol</hi> beteekent niet op de eerste plaats ‘het graf’, hoewel het zeker somtijds (XLII 38; XLIV 29, 31) in die beteekenis genomen kan worden. Door de Septuagint en de Vulgaat wordt het nimmer met ‘graf’, maar gewoonlijk met ‘onderwereld’ of ‘doodenrijk’ (Hades, infernum of inferi) vertaald. Hiermede stemt de oudste katholieke schriftverklaring overeen. Zoo maakt de H. Ephrem onderscheid tusschen het graf, waarin de Heer gelegd werd, en den Sjeol, waarin Hij nederdaalde. Eerst en vooral dan beteekent <hi type="italic">Sjeol</hi> in het algemeen ‘de plaats, waar de zielen der gestorvenen verzameld worden’. Hierop ook wijst de klacht van Jacob. Hoewel Joseph's graf niet te vinden is, zal hij tot zijnen zoon gaan in den <hi type="italic">Sjeol.</hi> De letterlijke beteekenis van het Hebreeuwsche woord schijnt ‘diepte’ te zijn. Volgens anderen is het afgeleid van ‘sjaäl’ in zijn beteekenis van ‘vragen’ of ‘opeischen’, omdat de <hi type="italic">Sjeol</hi> onverbiddelijk alle menschen opeischt.</div>
<div id="n610"><hi type="italic">Putiphar</hi> was niet, gelijk uit het verder verhaal blijkt, in den letterlijken zin een eunuch of ontmande. Als aanzienlijk staatsdienaar draagt hij dien naam in een land, waar veelal de hofbeambten eunuchen waren. Te allen tijde en overal zijn er titels van waardigheid, welke een andere beteekenis dan de letterlijke hebben. - De naam <hi type="italic">Putiphar</hi> luidt op Egyptische opschriften ‘Petepre’ en beteekent evenals Heliodorus in het Grieksch ‘geschenk der zon’.</div>
<div id="n611">Anderen vertalen den grondtekst ‘overste der lijfwachten’.</div>
<div id="n612">Ten tijde dat Joseph was weggevoerd. Wellicht kon Juda den aanblik zijns treurenden vaders niet verdragen en was zoo de misdaad van Dothan aanleiding tot deze tijdelijke verwijdering. Volgens anderen echter heeft die verwijdering veel vroeger plaats gehad. Immers tusschen Joseph's wegvoering en het vertrek van Jacob met zijne familie ligt een tijdruimte van twee en twintig, hoogstens (volgens de Vulgaatlezing XXXVII 2) van drie en twintig jaren. Die tijdruimte nu is te kort voor de in dit hoofdstuk verhaalde gebeurtenissen, vooral wanneer ook op XLVI 8 en 12 gelet wordt. Ook is dikwijls de zegswijze <hi type="italic">terzelfder tijd</hi> of volgens den grondtekst ‘in dien tijd’ geen strenge tijdsbepaling en wijst zij hier wellicht slechts aan, dat de geboorte van Phares en Zara, welke de kern van alles is, uit dit tijdsverloop dagteekent. Hiertegen wordt het volgende ingebracht. Genoemde zegswijze kan dien zin hebben, maar dat Juda zich vroeger zou hebben afgezonderd, wordt door het geschiedverhaal niet bevestigd, maar veeleer tegengesproken. Ook kunnen de in dit hoofdstuk beschreven feiten binnen het aangewezen tijdsbestek gebeurd zijn en de verwijzing naar XLVI geeft geen ernstig bezwaar, gelijk later zal blijken.</div>
<div id="n613">Het aloud gewoonterecht, krachtens hetwelk de broeder verplicht was om de kinderlooze weduwe zijns broeders te huwen, werd later in Israël een duidelijk omschreven wet, de zoogenaamde leviraatwet. Vgl. Deut. XXV 5-10.</div>
<div id="n614">Alleen de eerstgeborene uit zulk een huwelijk droeg den naam des gestorven broeders en was erfgenaam van diens goederen.</div>
<div id="n615">De zonde van Onan was verfoeielijk, wijl zij lijnrecht streed tegen de door God gestelde orde en het doel van het huwelijk.</div>
<div id="n616">Van dit gebruik, dat de <hi type="italic">weduwe in het huis haars vaders</hi> terugkeert, spreekt later ook Lev. XXII 13.</div>
<div id="n617">Juda <hi type="italic">vreesde</hi>, dat er een soort van vloek op Thamar rustte. Vgl. Tob. III 9. Haar huwelijk met zijn derden zoon tot later uitstellend, hoopte hij het middelerwijl op de een of andere wijze voor altijd te verijdelen.</div>
<div id="n618">Volgens de tegenwoordige lezing van den grondtekst: ‘zijn vriend’. Dit verschil met de Vulgaat heeft zijn oorsprong hierin, dat hetzelfde Hebreeuwsche woord, met verschillende vocaalteekens gelezen, meermalen verschillende beteekenissen heeft.</div>
<div id="n619">Thamar handelde niet uit wulpschheid, maar uit verlangen om haar weduwrecht te hebben en moeder te worden. Het middel echter, dat zij bezigde, was ook onder de natuurwet ongeoorloofd.</div>
<div id="n620">De grondtekst heeft niet ‘armband’ maar ‘koord’ of ‘snoer’. De zegelring werd aan een om den hals geslagen en daarvan afhangend snoer bewaard, wanneer hij niet aan de rechterhand werd gedragen. Vgl. Cant. VIII 6.</div>
<div id="n621">Volgen den grondtekst: ‘Dat zij het voor zich neme, opdat wij mogelijk niet te schande worden’. Juda wil geen verder onderzoek. Hij vreest, dat anders zijn schandelijke daad bekend zal worden.</div>
<div id="n622">Als huisvader oefent hier Juda rechtsmacht uit. Omdat Thamar de verloofde van Sela is, behoort zij tot de familie van Juda en staat haar misdrijf met overspel gelijk. Ook later onder de Mosaïsche wet stond op zulk eene schuld de doodstraf, welke echter niet door verbranding, maar door steeniging werd toegepast. Vgl. Deut. XXII 23, 24.</div>
<div id="n623">Thamar had met haar misdrijf alleen beoogd, dat haar recht gedaan zou worden. In zooverre was zij <hi type="italic">rechtvaardiger</hi> dan Juda, die zijne belofte geschonden en zoo aan Thamar groot onrecht gedaan had.</div>
<div id="n624">Zoo deed zij, ten einde het eerstgeboorterecht van dit kind, dat vermoedelijk het eerst geboren zou worden, vooraf reeds vast te stellen.</div>
<div id="n625"><hi type="italic">De omsluiting</hi> is het vlies, dat beide kinderen vóór de geboorte omgaf. <hi type="italic">Phares</hi> beteekent ‘scheuring’ of ‘deeling’.</div>
<div id="n626"><hi type="italic">Zara</hi> beteekent ‘opgang’ of ‘dageraad’. Omdat hij het eerst verschenen was, werd hem die naam gegeven. Volgens den grondtekst gaf niet de vroedvrouw aan de kinderen hunne namen. Vgl. XVI noot 9. Dit tusschenverhaal heeft zijn beteekenis. Niet alleen vermeldt het den oorsprong der voor naamste familiën in den machtigen stam van Juda, maar ook leert het allerduidelijkst, dat alleen Gods genadige uitverkiezing de stamvaders van Israël met hunne nakomelingschap zoo hoog heeft verheven.</div>
<div id="n627">Niet voor den arbeid op het veld, maar voor den dienst in het huis werd Joseph bestemd.</div>
<div id="n628">Hij <hi type="italic">vond gunst bij zijnen heer</hi>, zoodat hij <hi type="italic">hem diende,</hi> tot bijzonder dienaar en huismeester door Putiphar werd verheven. Volgens Gods beschikking strekte voorzeker dit bestuur des huizes tot voorbereiding voor het hooge ambt, dat later aan Joseph zou worden toevertrouwd.</div>
<div id="n629">Zulk een volkomen vertrouwen stelde de meester in Joseph, dat hij zich om niets bekommerde dan om <hi type="italic">het brood, dat hij at,</hi> d.i. dan om zijn spijs en drank. M.a.w. behalve hetgeen hij noodzakelijk zelf moest doen, zooals eten, drinken en slapen, liet hij alles aan Joseph over. Volgens sommigen zouden ook die woorden beteekenen, dat aan Joseph alleen de zorg voor de tafel zijns meesters niet was toevertrouwd, omdat de Egyptische spijswetten dit verboden. Zeker waren die wetten ten opzichte van vreemdelingen gestreng. Vgl. XLIII 32.</div>
<div id="n630">Volgens de oude schrijvers was Egypte een land van ongebonden zeden. Ook leefden er de vrouwen niet in strenge oostersche afzondering, maar genoten zij een groote vrijheid.</div>
<div id="n631">Krachtiger zegt de grondtekst: ‘En hij weigerde en zeide’.</div>
<div id="n632">De woorden zijn sluw gekozen. Joseph is een <hi type="italic">Hebreeuwsche man</hi>, een vreemdeling, en de vreemdelingen werden door de Egyptenaren geminacht. Hij kwam om <hi type="italic">ons</hi> te beschimpen, want de beleediging der meesteresse was te gelijk eene beleediging van Putiphar en van alle lieden zijns huizes.</div>
<div id="n633">In den grondtekst zegt de vrouw niet, dat zij zijn kleed <hi type="italic">vasthield</hi>, maar dat Joseph zijn kleed bij haar liet.</div>
<div id="n634">Nagenoeg eenzelfde geschiedenis bevat met velerlei opsiering het oud-Egyptische verhaal ‘De twee broeders’. Ook daarin komt een wulpsche vrouw voor, welke een onschuldige verlokken wil en, nadat zij is afgewezen, op dezelfde wijze haren man bedriegt. Ook dit verhaal kan ten bewijze strekken, dat de Egyptische vrouwen niet in strenge afzondering leefden. - Aangaande de woorden <hi type="italic">dien ik vasthield</hi> geldt de opmerking van noot 7.</div>
<div id="n635">Waarschijnlijk kreeg Putiphar wantrouwen, nadat Joseph in verhoor was genomen, en paste hij daarom niet de ergste straf op zijnen slaaf toe. Joseph was toen wellicht zeven en twintig jaren oud. Vgl. XLI 1. Volgens een oude overlevering woonde Putiphar te Memphis en was Joseph daar in den kerker, die onder het oppertoezicht zijns meesters stond, gelijk uit het verder verhaal zal blijken.</div>
<div id="n636"><hi type="italic">Onder zijn beheer,</hi> d.i. onder zijn toezicht en beleid.</div>
<div id="n637">De Egyptische oudheid kunde spreekt insgelijks van opperschenkers en opperbakkers als van hovelingen, wier ambt zeer aanzienlijk werd geacht.</div>
<div id="n638">De grondtekst zegt duidelijker: ‘En hij stelde hen in bewaring ten huize van den overste der lijfwachten, in het gevangenhuis, ter plaatse waar Joseph gevangen was’. Het huis van den overste der lijfwachten, d.i. van Putiphar, zie XXXVII noot 18, vormde alzoo een geheel met de staatsgevangenis, waarover hij het oppertoezicht had. Hetgeen van Memphis' versterkten en wijd uitgestrekten burg bekend is gebleven, bevestigt het oud gevoelen, dat Joseph's gevangenis in dien burg geweest is.</div>
<div id="n639">De grondtekst heeft: ‘En de overste der lijfwachten plaatste Joseph bij hen’. Putiphar zelf alzoo trad hier, waar het zulke aanzienlijke gevangenen gold, handelend op.</div>
<div id="n640">De twee droomen, welke van God kwamen, hadden elk hun bijzondere en verschillende beteekenis.</div>
<div id="n641">De Egyptenaren waren zeer bijgeloovig. Uit de oudheidkunde blijkt, dat zij in de verklaring der droomen het grootste belang stelden en daarom eene menigte van droomverklaarders hadden. De twee gevangenen nu beklaagden zich, dat zij in de gevangenis geen droom verklaarder konden raadplegen.</div>
<div id="n642">Joseph beduidt hun, dat <hi type="italic">de verklaring van droomen</hi> eene gave Gods is. Hij hoopt echter met de hulp van God hen tevreden te stellen.</div>
<div id="n643">De misdaad van Jacob's zonen, waardoor Joseph zijne vrijheid verloren had en tot slaaf was vernederd, heet ook elders, bijv. Ex. XXI 16, menschendiefstal. Joseph zegt, dat hij geen geboren slaaf is, maar op verraderlijke wijze in slavernij werd gebracht; dat hij ook <hi type="italic">onschuldig</hi> is aan de misdaad, waarvoor hij in den kerker werd geworpen. - De landstreek van Chanaän, waar Jacob met de zijnen woonde, wordt hier als <hi type="italic">land der Hebreërs</hi> aangewezen. Alzoo moet toen reeds Jacob's huis een niet onbeduidende menigte gevormd hebben en als een kleine volksstam eenigszins bekend zijn geweest. Dat dit inderdaad zoo was, kan worden afgeleid uit XIV 13, waar reeds Abraham <hi type="italic">Hebreër</hi> heet en met meer dan driehonderd van zijn eigen knechten te velde trekt.</div>
<div id="n644">De gevonden afbeeldingen, op welke het leven der oude Egyptenaren door hunne tijdgenooten is voorgesteld, vertoonen op eenzelfde wijze als in dit verhaal der twee droomen beschreven is, het reiken des bekers door den schenker en het dragen der korven op het hoofd.</div>
<div id="n645">Het feestelijk vieren van den geboortedag was bij de Pharao's in gebruik, gelijk de Egyptische oudheidkunde bevestigt. Op de zuil van Koeban wordt aangaande Ramses II gezegd, dat er ‘een gejubel was in den hemel op den dag zijner geboorte’.</div>
<div id="n646">De straf der onthoofding was niet bij de Israëlieten in gebruik. Bij de Egyptenaren werd zij veelvuldig toegepast. Wijl het Egyptisch bijgeloof alleen dan de verrijzenis verwachtte, wanneer het lichaam ongeschonden bleef, was het wel de ergste straf om onthoofd en op <hi type="italic">het galghout</hi> de prooi der roofvogels te worden.</div>
<div id="n647">De Nijl heet hier, overeenkomstig de spreekwijze der Egyptenaren, <hi type="italic">de rivier.</hi> De heilige naam van den Nijl was ‘Hapi’, de ongewijde naam was oorspronkelijk ‘A-oer’, de stroom, of ook ‘A-oer-a’, de groote stroom, welk woord in de volkstaal veranderde in ‘Jaro’. Daarvan stamt het Hebreeuwsche woord met dezelfde beteekenis ‘Jeor’, dat hier en elders de bijbelsche naam van den Nijl is.</div>
<div id="n648">Voor <hi type="italic">drassige plaatsen</hi> heeft de grondtekst het Egyptische woord ‘achoe’, waarmede het oevergras is aangeduid.</div>
<div id="n649">Volgens den grondtekst stelden zij zich naast de andere koeien aan den oever der rivier.</div>
<div id="n650"><hi type="italic">De brandende wind</hi>, in het Hebr. ‘kadim’, d.i. eigenlijk de oostenwind, is hier de naam van den verschrikkelijken Chamsin. Wel is waar komt die verzengende wind uit de Arabische woestijn en dus uit het zuid-oosten, maar daar de Hebreërs slechts bij de vier hoofdstreken rekenden, is die benaming, ofschoon niet geheel juist, wel begrijpelijk. - Ook hierin verschilden de <hi type="italic">dunne en verzengde korenaren,</hi> dat zij niet, gelijk de vorige, in overvloedige vruchtbaarheid <hi type="italic">op éénen halm</hi> groeiden. Van de laatste wordt in den grondtekst alleen gezegd, dat zij <hi type="italic">uitsproten.</hi></div>
<div id="n651"><hi type="italic">De waarzeggers,</hi> in het Hebr. ‘chartummim’ behoorden tot de priesterkaste en werden om hunne beoefening der geheime wetenschappen, om hunne bedrevenheid in het vertolken der heilige boeken en in het verklaren der droomen als de wijzen des lands gevierd.</div>
<div id="n652">Waarschijnlijk wil zich de ondankbare hiermede alleen verontschuldigen, dat hij niet vroeger aan de wenschen van Pharao, door middel van Joseph, is te gemoet gekomen.</div>
<div id="n653">In den grondtekst: ‘en hij schoor zich en wisselde van kleeding’. Gelijk reeds de geschiedschrijver Herodotus verhaalt en uit een menigte van oude afbeeldingen blijkt, droegen de Egyptenaren den baard niet. Alleen in dagen van rouw was het gebruikelijk zich niet te scheren.</div>
<div id="n654">Duidelijker nog zegt hij in den grondtekst, dat niet hij, maar God dit zal doen. Op eenzelfde wijze sprak later Daniël. Vgl. Dan. II 28.</div>
<div id="n655">Van <hi type="italic">een halmsteel</hi> spreekt de grondtekst niet. Vgl. noot 4.</div>
<div id="n656">Die belasting van <hi type="italic">het vijfde deel</hi> was in een zoo vruchtbaar land als Egypte en bij den komenden overvloed niet te zwaar, te minder wijl, gelijk blijken zal, het welzijn der bevolking dien maatregel vorderde. Waarschijnlijk heeft ook Pharao in de jaren van overvloed de voorraadschuren zijner steden gevuld met nog ander koren, dat hij van zijne onderdanen kocht. Anders is het onbegrijpelijk, dat Egypte zoo spoedig na den overvloed gebrek leed en ook dat Pharao's voorraad toen in den nood niet alleen van Egypte maar ook van de naburige landen kon voorzien.</div>
<div id="n657">Dat de kunst om edele metalen te bewerken sedert lang in Egypte inheemsch was, blijkt o.a. uit de vele kleinoodiën in de Egyptische musea. - <hi type="italic">Byssus</hi> was een soort van allerfijnst lijnwaad, dat waarschijnlijk uit de vrucht van een in Egypte groeiend struikgewas werd gesponnen, gelijk ons linnen uit het vlas. - De uiterlijke verandering, welke hier met Joseph plaats greep, was in overeenstemming met de hem geschonken waardigheid. De verkoren onderkoning kreeg Pharao's zegelring, welks zegel koninklijk gezag aan zijne bevelen moest geven. Hij ontving daarbij het glanzend witte <hi type="italic">byssus-kleed,</hi> dat alleen door de aanzienlijksten in waardigheid gedragen werd, alsook de gouden <hi type="italic">halsketen</hi>, waarmede steeds op de afbeeldingen van het oud-Egyptische leven de rijksgrooten en vorsten getooid zijn.</div>
<div id="n658"><hi type="italic">Op zijn tweeden wagen,</hi> welke den koninklijken wagen van Pharao onmiddellijk volgde. Geheel het volk moest openlijk en plechtig den onderkoning huldigen.</div>
<div id="n659">De grondtekst heeft: ‘en zij riepen voor zijn aangezicht: Abrek’. Onvertaald nam het Hebreeuwsch dit laatste woord over, dat van Egyptischen oorsprong is en het bevel van kniebuiging schijnt te beteekenen.</div>
<div id="n660">In die woorden ligt of wel, evenals in v. 40, een uitdrukkelijk voorbehoud van het koninklijk oppergezag, of wel zijn zij, hetgeen om den samenhang waarschijnlijker is, een nadrukkelijke bevestiging van het gezag des onderkonings. Zij beteekenen dan: Zoo zeker als ik Pharao ben.</div>
<div id="n661">De grondtekst heeft: ‘En Pharao noemde den naam van Joseph Zaphnath Paäneach’. Met dien Egyptischen naam werd Joseph in het Egyptische volk ingelijfd, terwijl hij, door zijn huwelijk met eene dochter uit de priesterkaste, in den adelstand en tusschen de rijksgrooten plaats nam, gelijk dit den onderkoning paste. - <hi type="italic">Heliopolis</hi>, in het Hebr. ‘On’, lag in Beneden-Egypte ongeveer twee mijlen ten noorden van Caïro. De heilige naam dier stad was ‘Ta Ra’ of ‘Pa Ra’, d.i. huis van de zon.</div>
<div id="n662">Van hetgeen zoo even verhaald is, dat de voorraad in de voorraadschuren (Hebr. ‘steden’) verzameld werd, geeft hier de grondtekst een nadere toelichting. Hij zegt, dat Joseph in elke stad den voorraad oplegde van de velden, welke tot den omtrek van dezelve behoorden.</div>
<div id="n663"><hi type="italic">Manasses</hi> beteekent ‘doende vergeten’ of ‘een, die doet vergeten’. Zoo sprak hij, omdat God hem vertroosting voor het leed en vergoeding voor het gemis in ruime mate geschonken had. Van een harteloos vergeten is geen sprake, zooals het vervolg der geschiedenis bewijst.</div>
<div id="n664"><hi type="italic">Ephraïm</hi> beteekent ‘dubbele vruchtbaarheid’.</div>
<div id="n665">De grondtekst heeft: ‘in het land mijner verdrukking’.</div>
<div id="n666">Dat reeds zeer spoedig in alle naburige landen gebrek ontstond, bewijst XLV 11.</div>
<div id="n667">Zeker werd het koren, zooals de voorzichtigheid eischte, aan de vreemdelingen slechts in een beperkte hoeveelheid verkocht en gingen de broeders gezamenlijk om een grooteren voorraad te kunnen verkrijgen.</div>
<div id="n668">Uit die woorden spreekt de bijzondere liefde van Jacob voor zijn jongsten zoon, die hem alleen van Rachel overgebleven en nog niet tot den rijpen mannenleeftijd gekomen was. Hem althans wil hij met alle zorg bewaken, opdat hem niet als den betreurden Joseph een ongeluk treffe.</div>
<div id="n669">Hij hield het oppertoezicht, zoodat alle aanvraag om koren, vooral als het vreemdelingen betrof, onder zijn oog moest komen. Gemakkelijk kon hij dus de mannen van Chanaän voor zich doen verschijnen.</div>
<div id="n670">Niet alleen waren de oudere broeders veel minder van uiterlijk veranderd dan hij, die van knaap man was geworden, maar ook boden zij, allen te zamen, in hun eigen kleederdracht en hun eigen taal sprekend, veel meer gelegenheid om herkend te worden dan hij, in alles thans een Egyptenaar. Daarenboven kon Joseph hen verwachten en was hij zoo eenigermate voorbereid op de herkenning. Hoe echter zou het vermoeden in hen zijn opgekomen, dat de onderkoning in het vorstelijk gewaad, die een vreemde taal sprak, eens een herdersknaap van Chanaän was geweest!</div>
<div id="n671">De beschuldiging, hoewel ongegrond, is natuurlijk. Zij teekent den toestand. Altijd en vooral in tijden van hongersnood moesten de Pharao's op hunne hoede zijn tegen de vijandelijke invallen der naburige herdersstammen. Zoo ernstig zelfs was dit gevaar, dat zij om veilig te zijn een versterkten muur bouwden van de Roode Zee tot de Middellandsche Zee op eenzelfde wijze als eens de Chineezen ter beschutting tegen de Tartaren hun ‘Grooten Muur’ gebouwd hebben.</div>
<div id="n672">Om allen argwaan weg te nemen maken zij zich zooveel doenlijk bekend. Hoe zou een vader zoovele zonen te gelijk kunnen blootstellen aan de straffe des doods, welke ontwijfelbaar den ontdekten verspieder wachtte.</div>
<div id="n673">Hij hernieuwt de beschuldiging ten einde uit hun antwoord nog meer aangaande Jacob en Benjamin te vernemen.</div>
<div id="n674">Waarom beproefde Joseph zoo zijne broeders? Hij kon zich niet aanstonds aan hen doen kennen, maar moest eerst onderzoeken of zij misschien nog dezelfden waren gebleven; ook moest hij hen voorbereiden en, zoo mogelijk, waardig maken voor het uur der herkenning. Anders zou toch altijd hun vroeger misdrijf hen met wantrouwen en vrees te zijnen opzichte vervuld hebben. Vgl. XLV 3 en L 17. Waarschijnlijk had evenzoo dat misdrijf hem verhinderd om al sedert lang aan zijn vader Jacob bericht te zenden van zijne verheffing. Die tijding zou de schuldigen verre van Egypte gehouden en zoo zijn vader meer hartzeer dan vreugde veroorzaakt hebben. Maar vooral dient ter verklaring van zijne handelwijze het woord van Pharao overwogen te worden, dat Joseph een met den geest Gods vervuld man was, zie XLI 38. Met geduld en vertrouwen wachtte hij dan, na in alles de goddelijke hulp op zoo tastbare wijze ondervonden te hebben, het door God bepaalde oogenblik der vurig gewenschte hereeniging af.</div>
<div id="n675">Door den nood gedwongen namen zij dit voorstel aan, dat ook minder streng dan het eerste was. Zie v. 16.</div>
<div id="n676">Na Ruben, die in de misdaad der broeders niet had ingestemd, was <hi type="italic">Simeon</hi> de oudste. Wellicht ook kende Joseph hem als den slechtste van allen. Hij liet hem dan vatten en binden.</div>
<div id="n677">De Vulgaat schijnt onderscheid te maken tusschen de zakken voor de tarwe (sacci) en de zakken voor het geld (sacculi). Wellicht werd daarom <hi type="italic">sacculus</hi> beter met ‘buidel’ vertaald, zoo niet de grondtekst en ook de Septuagint hier zeiden, dat Joseph beval om hunne ‘vaten’ met koren te vullen en hun geld aan een ieder weder in zijnen ‘zak’ te geven. Met het laatste woord ‘zak’ wordt waarschijnlijk de beteekenis van het eerste woord ‘vaten’ nader aangewezen. - Dat Joseph <hi type="italic">het geld in de zakken liet leggen,</hi> gebeurde wellicht omdat het hem stuitte met zijne broeders koopmanschap te drijven. Ook had hij hiermede waarschijnlijk de bedoeling om nog krachtiger, door de vermeerdering hunner verlegenheid, hunne harten tot inkeer te brengen.</div>
<div id="n678">Voor ‘sacculus’ heeft hier de grondtekst een woord, dat ruim van zin is en zoowel buidel als zak kan beteekenen. Voor de beteekenis van ‘zak’ pleit zeker XLIV 11, waar hetzelfde woord in den grondtekst gevonden wordt. Vgl. verder de vorige noot.</div>
<div id="n679">De grondtekst kan vertaald worden: ‘een ieder (had) zijn bundel met geld (zijn buidel met geld) in zijnen zak’.</div>
<div id="n680"><hi type="italic">Ruben</hi>, die ten opzichte van Joseph de minste schuld heeft, toont den meesten moed. Zijn aanbod is, letterlijk genomen, onuitvoerbaar. Zoo sterk doenlijk wil hij hiermede te kennen geven, dat Benjamin onder zijne hoede veilig zal zijn.</div>
<div id="n681">Als een der eersten onder de broeders treedt hier <hi type="italic">Juda</hi> op en voert hij het woord met passenden eerbied, maar ook met mannelijke beslistheid.</div>
<div id="n682">Juda verbindt zich zoo nadrukkelijk mogelijk. <hi type="italic">Zoo hij</hi> Benjamin <hi type="italic">niet terugbrengt</hi>, zal hij voortaan gebukt gaan onder den vloek zijns vaders.</div>
<div id="n683">Voor <hi type="italic">hars</hi> en <hi type="italic">mirreolie</hi> zie XXXVII noot 10. De <hi type="italic">honig</hi> is wellicht een soort van druivenhonig, welke ook nu nog uit Palestina wordt uitgevoerd. De <hi type="italic">storax</hi> is volgens het Hebreeuwsch waarschijnlijk de tragacanthgom. Vgl. genoemde noot 10. Het woord van den grondtekst, dat met <hi type="italic">terebinthus, terpentijn</hi> of ook terpentijnnoten wordt weergegeven, beteekent vermoedelijk de vruchten van den pistacheboom (pistacia vera).</div>
<div id="n684">Zij verhaalden in het kort de toedracht der zaak zonder alle omstandigheden (vgl. XLII 27, 35) aan te stippen, omdat een nauwkeuriger opgave niet noodig was.</div>
<div id="n685">De Vulgaat vertaalt hier met <hi type="italic">marsupium</hi> (eigenlijk: geldbuidel) hetzelfde woord, dat zij in v. 21 en 23 met ‘saccus’, dat zij in v. 12 en XLII 27 met ‘sacculus’ vertaalde. Vgl. bij laatstgenoemde plaats noot 12.</div>
<div id="n686">Zoo stelde hij hen volkomen gerust.</div>
<div id="n687">Volgens de oostersche gewoonte, gelijk reeds meermalen uit het bijbelverhaal bleek. Vgl. XVIII noot 4.</div>
<div id="n688"><hi type="italic">Brood eten</hi> beteekent in dergelijke zegswijzen ‘spijs gebruiken’ of ‘maaltijd houden’. Vgl. XXXI noot 18.</div>
<div id="n689">Hiermede betuigden zij aan Joseph èn hunne dankbaarheid voor zijne goedheid èn tevens hunnen kinderlijken eerbied ten opzichte van den ouden vader.</div>
<div id="n690">Zet de spijzen op.</div>
<div id="n691">Alle vreemdelingen, maar bijzonder vreemde herders gelijk de Hebreërs, werden onrein geacht, omdat dezen het vleesch van dieren aten, welke de Egyptenaren als heilige dieren beschouwden. Dat ook de onderkoning afgezonderd van zijne ondergeschikten at, was geheel overeenkomstig de zeden van het oude Egypte.</div>
<div id="n692">Het was bij de Egyptenaren gebruikelijk aan tafel aan te zitten gelijk de oude afbeeldingen aantoonen. De plaatsing der broeders volgens hunnen leeftijd was een raadsel te meer voor hen, dat wellicht door Joseph bedoeld werd als voorbereiding voor de latere herkenning.</div>
<div id="n693">De aan <hi type="italic">Benjamin</hi> voorgezette gerechten waren vijfmaal grooter dan van de anderen. Hiermede werd hem volgens een bij de meeste oude volken bestaand gebruik een blijk van bijzondere onderscheiding gegeven. Waarom zijn deel <hi type="italic">vijfmaal</hi> grooter was, is niet bekend. Mogelijk stond het getal vijf in bijzondere eer. Vgl. XLI 34; XLV 22; XLVII 2, 24; Is. XIX 18.</div>
<div id="n694"><hi type="italic">Inebriati sunt</hi> kan ook beteekenen: ‘zij werden dronken’. Deze zegswijze moet echter hier en dikwijls ook elders volgens het Hebreeuwsche taaleigen in dien zin begrepen worden, dat zij overvloedig genoten en rijkelijk verzadigd werden.</div>
<div id="n695">Aan deze laatste beproeving onderwierp Joseph zijne broeders met het duidelijk doel, om hun ware gezindheid ten opzichte van Benjamin, 's vaders lieveling na zijn verdwijnen, te leeren kennen.</div>
<div id="n696">De kylikomantie is eene in het Oosten oudtijds en ook nu nog bekende soort van wichelarij, waarbij men zich van een beker bedient om verborgene of toekomstige dingen te ontdekken. Voorzeker beoefende de godvruchtige Joseph die heidensche wichelaarskunst niet. Zijne woorden bewijzen alleen, dat hij zich nog een poos voor zijne broeders blijft verbergen. Overeenkomstig de denk- en spreekwijze der Egyptenaren zijn zij gekozen. De onderkoning geeft hiermede eenvoudig te kennen, dat de beker groote waarde voor hem heeft. Tevens maakt hij begrijpelijk, waarom de diefstal terstond ontdekt is.</div>
<div id="n697">Met voorzichtigheid wordt den jeugdigen Benjamin althans de vrees voor de doodstraf bespaard.</div>
<div id="n698">Op waardige wijze doorstaan zij de beproeving. Zij verlaten Benjamin in zijn ongeluk niet, al zal het hun, gehuwde mannen en huisvaders, de vrijheid kosten. Zij <hi type="italic">werpen zich neder</hi> voor Joseph om zijne barmhartigheid af te smeeken.</div>
<div id="n699">De grondtekst heeft: ‘Wist gij niet, dat een man als ik waarzegt’? Vgl. noot 2. Joseph schijnt aan zijne broeders, om hen te sparen, minder eene misdaad dan wel eene onvoorzichtigheid te verwijten. Hij legt er den nadruk op, dat de diefstal noodzakelijk en spoedig ontdekt moest worden.</div>
<div id="n700">Juda beschouwt den toestand als hopeloos en erkent in het ongeluk, dat hen treft, de beschikking van God, die zoo hun vroegere <hi type="italic">ongerechtigheid</hi> ten opzichte van den verkochten Joseph straft.</div>
<div id="n701">Een der schoonste gedeelten van het Oud Testament is deze rede van Juda, die hier als de eerste der broeders door adel van karakter uitmunt. In zijn kunstelooze toespraak is al de teederheid van vader- en broederliefde met eerbiedige bescheidenheid, vrijmoedige beslistheid en volmaakte zelfopoffering op het treffendst vereenigd.</div>
<div id="n702">De Vulgaat verbindt v. 18 met v. 19. De grondtekst heeft: ‘Want gij zijt als Pharao’. Juda richt zich tot en onderkoning, die koninklijke macht heeft, omdat van zijn koninklijke genade of gestrengheid alles afhangt.</div>
<div id="n703">Rachel was reeds gestorven. De bedoeling is, dat Benjamin de eenig overgeblevene is van de kinderen, welke <hi type="italic">zijne moeder</hi> aan Jacob geschonken heeft. Benjamin, die reeds vóór Joseph's wegvoering geboren was en dus meer dan twee en twintig jaren telde, heet hier een <hi type="italic">jonge knaap.</hi> Aldus wordt hij nog meermalen in deze rede aangeduid. Hierin ligt niets strijdigs. Zoo spreekt het hart.</div>
<div id="n704">Dit antwoord der broeders, dat in het vorige verhaal niet werd opgeteekend, geeft wellicht ook de reden aan, waarom zij bij de eerste ontmoeting met Joseph drie dagen in de gevangenis bleven: hiervan was misschien hun aanvankelijke weigering om Benjamin naar Egypte te brengen de oorzaak geweest.</div>
<div id="n705">Overluid weende hij, zoodat het buiten gehoord werd en Pharao met zijn huis daarvan bericht ontving.</div>
<div id="n706">Reeds meermalen deed hij die vraag, maar nu hij voor het eerst als broeder tot zijne broeders spreekt, rijst hem nog eens die vraag uit het hart. Niets ook was uiteraard meer in staat om aanstonds toenadering te brengen tusschen Joseph en zijne broeders dan de gedachte aan aller gemeenschappelijken vader.</div>
<div id="n707"><hi type="italic">Quasi, als</hi> staat niet in den grondtekst. <hi type="italic">Vader van Pharao</hi>, d.i. 's konings meest vertrouwde vriend en raadsman. Vgl. II Par. IV 16. Dien titel voerde ook later de eerste staatsdienaar bij de Perzen (Esth. XIII 6) en bij de Syriërs (I Mach. XI 32).</div>
<div id="n708">Het vruchtbaar landschap <hi type="italic">Gessen,</hi> thans de provincie <hi type="italic">Es Sharkiyeh,</hi> was het noordoostelijkste, dichtst bij Palestina gelegen gedeelte van Egypte. Ten westen werd het door den oostelijken Nijlarm, ten zuiden door de Roode Zee en Midden-Egypte, ten oosten door de woestijn van steenachtig Arabië begrensd.</div>
<div id="n709">Gemakkelijk konden nu <hi type="italic">hunne oogen</hi> de trekken van den doodgewaanden broeder in het gelaat des onderkonings herkennen en zij zagen, dat waarlijk hij zelf, niet meer door middel van een tolk, maar met eigen <hi type="italic">mond</hi> en in hun eigen taal tot hen sprak.</div>
<div id="n710">Zoo wischte de edele Joseph met de tranen der liefde de schuld der broeders weg.</div>
<div id="n711">De grondtekst heeft: ‘En uw oog spare uw huisraad niet’. Dit kan volgens de opvatting der Vulgaat begrepen worden of ook de beteekenis hebben, dat het hun geen leed moest doen, bijaldien zij het een en ander moesten achterlaten.</div>
<div id="n712">Elders (IV Reg. V 5) vertaalt de Vulgaat niet <hi type="italic">binae</hi> (twee), maar mutatoria. Volgens deze meer juiste vertaling gaf Joseph aan zijne broeders ‘wisselkleederen’. Hiermede zijn die kleederen bedoeld, welke bij feestelijke gelegenheden in plaats van de gewone kleederen gedragen worden. Wisselkleederen zijn feestkleederen.</div>
<div id="n713">Op die wijze toonde hij zijn bijzondere liefde voor zijn vollen broeder en stelde hij hem schadeloos voor het leed, dat bij de beproeving ook hem, den schuldelooze, getroffen had.</div>
<div id="n714">Zij moesten elkander geene verwijtingen doen aangaande het vroeger tegen Joseph gepleegde misdrijf. Vgl. XLII 22.</div>
<div id="n715"><hi type="italic">De put van den eed</hi> of Bersabee was de laatste pleisterplaats binnen het vaderland op den tocht van Hebron naar Egypte. Vgl. XXVI noot 2 en XXI noot 21.</div>
<div id="n716">Evenals voorheen Abraham en Isaäc daar ter plaatse geofferd hadden (XXI 33 en XXVI 24, 25), <hi type="italic">droeg ook Jacob</hi> in het geheiligd Bersabee <hi type="italic">slachtoffers op</hi> om in dit hoogst ernstig tijdstip Gods bijzondere bescherming en voorlichting af te smeeken. Mocht hij ook vertrouwen, dat zijn vertrek uit Chanaän eene beschikking der Voorzienigheid was, hij wist evenzeer, dat eenmaal zijn vader Isaäc op Gods bevel niet naar Egypte mocht gaan (XXVI 2) en dat Chanaän door God tot erfland voor zijn geslacht bestemd was. Alvorens af te reizen, zoekt hij dan Gods wil duidelijker te leeren kennen en zich Gods bijstand te verzekeren.</div>
<div id="n717">Vgl. XV noot 1.</div>
<div id="n718">De grondtekst heeft: ‘Ik ben El, de God uws vaders’. Vgl. XXXIII noot 12.</div>
<div id="n719">Onder Gods geleide zou eenmaal Jacob, d.i. Jacob's nakomelingschap, uit Egypte naar Chanaän terugkeeren. De aartsvader zelf zou in Egypte sterven, want <hi type="italic">Joseph</hi> zou hem de oogen sluiten.</div>
<div id="n720"><hi type="italic">Zijne dochters</hi>, d.i. zijne schoondochters, tenzij hij buiten Dina nog andere dochters gehad heeft van zijne bijvrouwen.</div>
<div id="n721">Deze aanteekening doet vermoeden, dat Jacob's zonen slechts bij uitzondering met <hi type="italic">Chanaänietische</hi> vrouwen gehuwd waren. Waarschijnlijk zochten zij hunne vrouwen in de verwante familiën van Ismaël, van Cetura en van Esau.</div>
<div id="n722">Hoogst waarschijnlijk zijn <hi type="italic">de zonen van Phares</hi> in Egypte geboren. Waarom zij niettemin in deze naamlijst staan opgeteekend, wordt aanstonds verklaard in noot 14. Reeds de H. Augustinus oordeelt, dat de komst van Jacob met de zijnen in Egypte ten opzichte van vele personen in deze lijst in oneigenlijken zin te verstaan is en zich uitstrekt tot den dood van Jacob en Joseph. Zie <hi type="italic">De Civit. Dei XVI 40.</hi></div>
<div id="n723">Klaarblijkelijk zijn hier de kleinkinderen in hunne vaders begrepen. Alleen in dien zin was <hi type="italic">Mesopotamië van Syrië</hi> hun geboorteland en <hi type="italic">Lia</hi> hunne moeder. De zienswijze om de nog ongeborenen als personen te beschouwen, die reeds met hunne ouders of, volgens de spreekwijze des apostels (Hebr. VII 10), in de lenden des vaders bestaan, is zeer gewoon in het Oud Testament. Hiervan getuigen Gods beloften aan de aartsvaders (XII 3; XIII 15; XLVI 4). Ook in de voortzetting dezer personenlijst, zie v. 18, 22, 25-27, openbaart zich duidelijk diezelfde zienswijze.</div>
<div id="n724">In het getal <hi type="italic">drie en dertig</hi> is Jacob medegeteld, gelijk ook de verklarende toevoeging van v. 8 ‘hij met zijne kinderen’ aanwijst. De grondtekst heeft: ‘Dina, <hi type="italic">zijne</hi> dochter.’ Hetzelfde geldt voor het tweede verslid: ‘alle zielen <hi type="italic">zijner</hi> zonen’ enz.</div>
<div id="n725">De welbeminde <hi type="italic">Rachel</hi> wordt hier alleen als <hi type="italic">huisvrouw van Jacob</hi> onderscheiden, gelijk ook alleen <hi type="italic">hare zonen,</hi> evenals de eerstgeborene Ruben, afzonderlijk worden genoemd.</div>
<div id="n726">Hoewel Joseph en zijne zonen reeds in Egypte waren, mochten zij in deze lijst, welke geheel het geslacht van Jacob optelt, zie v. 7, niet ontbreken.</div>
<div id="n727">Minstens twee zijn slechts in wijderen zin <hi type="italic">zonen van Benjamin.</hi> Naäman (Noëman) en Ared (Hered) heeten Num. XXVI 40 zonen van <hi type="italic">Bela.</hi> Zeer waarschijnlijk zijn de kleinzonen en ook de meeste zonen van Benjamin, die toen drie en twintig jaren voleind had, in Egypte geboren. Waarom zij toch hier vermeld staan, wordt verklaard in noot 14.</div>
<div id="n728">Wederom zijn hier vele nog ongeboren kleinkinderen en zelfs achterkleinkinderen van Jacob in hunne vaders medegeteld. De reden hiervan kan eerst blijken, wanneer de bijzondere beteekenis van deze personenlijst (v. 8-26) in het licht is gesteld. In Egypte gaat Jacob's huisgezin een volk, een groot volk (v. 3) worden; de familiegeschiedenis loopt ten einde, en als de grenspaal tusschen het verleden en de toekomst raakt en deelt dit naamregister de beide tijdperken. Hier wordt de ontwikkeling en overgang van Jacob's <hi type="italic">familie</hi> tot <hi type="italic">het volk</hi> van Israël aangetoond. Genoemde kleinzonen en achterkleinzonen zijn de beginselen der verschillende geslachten in elken stam, welke geslachten, <hi type="italic">mischpachot</hi> genaamd, te zamen het volk der twaalf stammen gevormd hebben. Dat inderdaad deze lijst die gewichtige beteekenis heeft, blijkt uit Num. XXVI, waar na een tijdsverloop van enkele eeuwen <hi type="italic">dezelfde personen</hi> als de afzonderlijke geslachten of mischpachot genoemd worden, terwijl het gemis van enkelen hunner daar ter plaatse in de uitsterving of te sterke vermindering van het geslacht, bijv. bij de strafgerichten in de woestijn, een natuurlijke verklaring vindt. Wellicht zijn ook de twee hier (v. 15 en 17) genoemde vrouwen, Dina en Sara, bij wijze van uitzondering als beginselen van afzonderlijke geslachten gerekend. Wat Sara betreft, wordt dit waarschijnlijk door Num. XXVI 46 en I Par. VII 30. Van Dina kan hetzelfde gelden, maar dan heeft het naar haar genoemd geslacht later door te sterke getalvermindering zijne beteekenis verloren.</div>
<div id="n729">Eerst tegen het einde van Jacob's leven werden <hi type="italic">de twee zonen van Joseph</hi> tot stamvaders verheven, zie XLVIII 5. Vandaar is in dit register hunne ontwikkeling tot geslachten passend verzwegen. Van hunne mischpachot spreekt eerst Num. XXVI 28-37.</div>
<div id="n730"><hi type="italic">Zeventig</hi> is hun getal, wanneer Jacob, Joseph en diens twee zonen worden medegerekend, anders <hi type="italic">zes en zestig</hi>, gelijk v. 26 heeft. De Septuagintvertaling, door den H. Stephanus (Act. VII 14) gevolgd, heeft niet zeventig maar vijf en zeventig, omdat zij in v. 20 vijf afstammelingen van Manasses en Ephraïm medetelt. - Wanneer men bedenkt, dat reeds Abraham over driehonderd en achttien gewapende huiseigenen beschikte, dan zal voorzeker het huis van Jacob, waarvan de genoemde <hi type="italic">zeventig</hi> als de kern zijn voorgesteld, een aanzienlijke menigte gevormd hebben.</div>
<div id="n731">De lezing der Vulgaat kan verschillend begrepen worden. Of wel wordt Juda vooruitgezonden om Jacob's komst te boodschappen en te berichten, dat de vader naar Gessen Joseph te gemoet trekt, of wel is Juda hier de gezant zijns vaders naar Joseph, ten einde deze zijnen vader naar Gessen te gemoet zal gaan. De lezing van den grondtekst heeft: ‘Hij nu zond Juda voor zich uit om voor hem uit naar Gessen aanwijzing te geven’. Gewoonlijk wordt dit zoo verklaard dat Juda naar Joseph bericht brengt, ten einde deze de maatregelen zal nemen, welke bij de komst van zulk een talrijke menigte in Gessen gevorderd worden.</div>
<div id="n732">In den grondtekst behooren die woorden nog bij het vorige vers. Zij luiden daar: ‘en zij kwamen in het land Gessen’.</div>
<div id="n733">Het doel van Joseph was om in het vruchtbare <hi type="italic">land Gessen</hi> zijne broeders af te zonderen van de heidensche Egyptenaren. Gelijk reeds gezegd is, werden de uitheemsche herders <hi type="italic">verfoeid</hi>, omdat zij velerlei vleeschspijzen aten, welke den Egyptenaren een gruwel waren, en ook vooral omdat zij deden denken aan de vijandige Arabische herdersstammen. Wellicht deelde echter in dien afkeer der bevolking de Pharao niet, die, naar men meent, tot de Hyksos of Herderskoningen behoorde.</div>
<div id="n734">De zin van den grondtekst schijnt eenvoudig te zijn, dat hij uit al zijne broeders er vijf den koning voorstelde. Waren inderdaad die vertegenwoordigers der gansche familie <hi type="italic">de laatsten</hi> of onaanzienlijksten, dan zal Joseph het zoo bestierd hebben om des te zekerder zijn doel te bereiken. Vgl. XLVI noot 19.</div>
<div id="n735">Zij weten, dat Egypte nimmer hun vaderland worden kan. Daarom vragen zij met voorzichtigheid om wel voor onbepaalden tijd, maar altijd <hi type="italic">als vreemdelingen</hi> in het land te mogen wonen.</div>
<div id="n736">Waarschijnlijk bood de grijze Jacob den Pharao niet enkel groet en hulde, maar <hi type="italic">zegende hij hem</hi> in den vollen zin van het woord, bad hij over den koning, aan wien zijn geslacht zooveel te danken had, plechtig Gods zegening af. Daartoe gaf hem zeker ook onder de vreemde heidenen zijn eerbiedwaardige ouderdom alle recht.</div>
<div id="n737">Het leven van Jacob en van <hi type="italic">zijne vaderen</hi> was eene <hi type="italic">vreemdelingschap</hi> geweest, omdat zij in Chanaän als in een vreemd land onder tenten gewoond en een zwervend leven geleid hadden. En niet het minst kon Jacob zoo spreken, daar hij twintig jaren in Haran een vreemdeling geweest was en nu in Egypte als vreemdeling kwam sterven. Maar nog in een anderen en hoogeren zin noemden zich de rechtvaardige aartsvaders vreemdelingen, wijl zij de nietigheid van al het aardsche begrepen en altijd verlangden en van verre streefden naar den hemel, het ware vaderland. Vgl. Hebr. XI 13, 14. De grijsaard, die waarschijnlijk zijn einde nabij achtte, noemde zijne levensjaren <hi type="italic">weinig en kommervol.</hi> Inderdaad waren zij <hi type="italic">weinig</hi> in verhouding tot den leeftijd van Abraham en Isaäc; waren zij ook <hi type="italic">kommervol,</hi> daar hij sedert zijne vlucht naar Mesopotamië teleurstelling en verdriet van allerlei aard ondervonden en niet het minst in de laatste twintig jaren onder zware beproeving gezucht had.</div>
<div id="n738">In die <hi type="italic">landstreek</hi> van Gessen, waar later (Ex. I 11) de stad <hi type="italic">Ramesses</hi> gebouwd of uitgebreid werd.</div>
<div id="n739">Waarschijnlijk deed Joseph met het vee op eenzelfde wijze als later met het land en liet hij het aan de bevolking in leengebruik onder voorwaarde van een jaarlijksche schatting.</div>
<div id="n740"><hi type="italic">In het tweede jaar</hi> d.i. in het jaar, dat op het vorige volgde, toen zij hun vee hadden ingeruild.</div>
<div id="n741">De grondtekst heeft: ‘En hij deed het volk overgaan naar de steden, van het eene einde des grenspaals van Egypte tot aan deszelfs ander einde’. Vermoedelijk is hier een verdeeling der bevolking bedoeld binnen en rondom de steden, in welke de voorraadschuren waren, en moest die maatregel een betere verdeeling en doelmatiger bebouwing des lands in de toekomst voorbereiden. Vgl. de volgende noot.</div>
<div id="n742">Gelijk reeds gezegd is, was <hi type="italic">het vijfde deel</hi> in het uiterst vruchtbaar Egypte een matige schatting. Zonder twijfel is geheel de handelwijze van Joseph in overeenstemming geweest met de ware belangen des volks. Ten gevolge zijner maatregelen werden de Egyptenaren geen lijfeigenen of slaven, maar leenplichtigen, die hunne plichten en rechten hadden. Die leenplichtigheid nu werd door den eigenaardigen toestand des lands gevorderd. De tusschenkomst van een krachtig bestuur was noodig om langs tal van kanalen de vruchtbaarheid van den Nijl over geheel het land te verbreiden en te dier zake werd de beperking der burgerlijke vrijheid door de zorg van het staatstoezicht rijkelijk vergoed.</div>
<div id="n743">De oude schrijvers verhalen eveneens, dat de landbezitters in Egypte, de priesters uitgezonderd, geen landeigenaars waren en aan den koning een jaarlijksche belasting moesten betalen. Wanneer Diodorus van Sicilië behalve de priesters ook de krijgslieden uitzondert, is hij hiermede niet in tegenspraak met het bijbelverhaal. Hunne bevoorrechting dagteekent van lateren tijd en gelijk Herodotus verhaalt, behoefden zij van hunne landerijen, welke des konings eigendom bleven, geen belasting te betalen, omdat die bij wijze van soldij aan hen waren toegekend.</div>
<div id="n744">Vgl. XXIV noot 1.</div>
<div id="n745">Hij wenschte begraven te worden in het heilig land der belofte, dat voor hem de afbeelding was van het beloofde land der hemelen.</div>
<div id="n746">Te zwak om op te staan, keerde hij zich, op <hi type="italic">zijne legerstede</hi> gezeten, <hi type="italic">naar het hoofdeinde</hi> en bracht zoo de hulde der aanbidding aan God, uit dankbaarheid dat ook zijn laatste wensch in vervulling zou gaan. De Septuagintvertaling las echter niet <hi type="italic">mitta</hi> d.i. <hi type="italic">legerstede,</hi> maar <hi type="italic">matte</hi> d.i. <hi type="italic">staf</hi> en vertaalde: ‘En Israël aanbad op (of: naar, in de richting van) het boveneinde van zijn staf’. Deze lezing, welke het gezag van den H. Paulus (Hebr. XI 21) voor zich heeft, kan wederom op dubbele wijze verstaan worden. Zij kan beteekenen, dat de zwakke grijsaard bij de hulde der aanbidding op het boveneinde van zijn eigen staf leunde of wel, dat hij hulde bracht aan den staf van Joseph en zoo op zinnebeeldige wijze den toekomstigen Messias aanbad, van wien Joseph in zijne hooge en heilvolle waardigheid eene voorafbeelding was. Volgens deze laatste verklaring schijnt de Vulgaattekst van Hebr. XI 21 begrepen te moeten worden.</div>
<div id="n747"><hi type="italic">Manasses en Ephraïm</hi>, vóór den hongersnood geboren, moeten thans, tegen het einde van Jacob's leven, jongelingen geweest zijn, die meer dan twintig jaren telden.</div>
<div id="n748">De grondtekst heeft: ‘En aan Jacob werd geboodschapt en gezegd: Zie, uw zoon Joseph is tot u gekomen; en Israël sterkte zich en zette zich in het bed’. De verwisseling der namen heeft (evenals XLV 28 in den grondtekst; XLVI 1) hare beteekenis. De verzwakte Jacob maakt plaats voor den sterken Israël, die de drager der goddelijke beloften is. Als Israël gaat de met Gods geest vervulde aartsvader de toekomst bepalen in de kracht van God.</div>
<div id="n749">Ter inleiding van de gewichtige beslissing, welke in v. 5 gegeven zal worden, gaat de herinnering vooraf aan Gods beloften van de talrijke nakomelingschap in het toekomstig erfland Chanaän. De aartsvader wil de aan hem krachtens die beloften geschonken macht uitoefenen.</div>
<div id="n750">De twee, hoewel kleinzonen, zullen als zonen hem <hi type="italic">worden toegerekend.</hi> Evengoed als zijn oudste zonen, <hi type="italic">Ruben en Simeon</hi>, zullen zij stammen zijn en als stammen hun erfdeel in het land Chanaän bezitten. Hiermede ontving Joseph, in zijne zonen tot dubbelen stam verheven, het dubbel deel, dat rechtens den eerstgeborene toekwam. Vgl. I Par. V 1.</div>
<div id="n751">De andere kinderen van Joseph met hunne nakomelingen zouden in de stamfamiliën van Ephraïm en Manasses gerangschikt worden.</div>
<div id="n752">De beslissing ten opzichte van Ephraïm en Manasses is een belooning voor Joseph en tevens eene hulde aan Joseph's moeder, de welbeminde en zoo vroeg gestorven <hi type="italic">Rachel.</hi> Vandaar die woorden, welke oppervlakkig beschouwd den samenhang der rede breken, maar inderdaad den natuurlijken gang der gedachten openbaren. <hi type="italic">En het was lentetijd.</hi> Vgl. XXXV noot 10. De opmerking, dat <hi type="italic">Ephrata Bethlehem</hi> is, werd door den geschiedschrijver er bij gevoegd.</div>
<div id="n753">Na de omhelzing deed <hi type="italic">Joseph</hi> hen een weinig teruggaan van den grijsaard, die overeind op zijne legerstede gezeten was, en knielde hij met hen neder om den zegen te ontvangen.</div>
<div id="n754">Ook bij de Hebreërs werd de rechterhand voortreffelijker gerekend dan de linkerhand en was de rechterzijde de plaats van voorrang en eer.</div>
<div id="n755">Voor het eerst wordt hier in de H. Schrift bij de zegening ook <hi type="italic">de handoplegging</hi> genoemd. Op zinnebeeldige wijze stelt die plechtigheid voor, dat de eene mensch Gods zegen op den anderen overdraagt.</div>
<div id="n756">Eene afschaduwing der Messiaansche toekomst is deze zegening. Zij geschiedde kruisgewijze en onder drievoudige aanroeping van den éénen God, terwijl aan den laatstgeborene het grootste heil werd verkondigd.</div>
<div id="n757"><hi type="italic">De engel</hi> kan moeilijk een gewone engel zijn, daar hij te gelijk met God als eenzelfde oorzaak van zegening wordt aangeroepen. Hier is aangewezen de in den Bijbel reeds zoo dikwijls genoemde engel van God of van Jehova, volgens zeer vele schriftverklaarders God de Zoon, die zich op zoodanige wijze aan de aartsvaders openbaarde, die zijn verlossingswerk reeds voorbereidde door Jacob <hi type="italic">van alle kwaad te verlossen.</hi></div>
<div id="n758">Deze zegswijze beteekent, dat zij, hoewel van Joseph geboren, Jacob's naam zullen dragen als zijn eigen zonen en als zoodanig de onmiddellijke erfgenamen zullen zijn van <hi type="italic">Abraham</hi>, <hi type="italic">Isaäc en Jacob</hi>, aan wie God de groote beloften deed.</div>
<div id="n759">Joseph, voor wien Gods raadsbesluit nog verborgen was, oordeelde, dat aan <hi type="italic">den eerstgeborene</hi> de voorrang toekwam.</div>
<div id="n760">De grondtekst zegt: ‘Ook hij (Manasses) zal tot een volk worden... maar zijn jongere broeder zal aanwassen meer dan hij en zijn zaad zal worden eene volheid van volken’. Niet in de dagen van Moses, maar eerst ten tijde der Rechters begon deze voorspelling in vervulling te gaan. Vooral echter getuigt van Ephraïm's uitgebreidheid en macht de tijd na Salomon, toen Ephraïm in het rijk der tien stammen zoo klaarblijkelijk de voornaamste en sterkste stam was, dat meermalen naar zijnen naam geheel het rijk Israël genoemd wordt.</div>
<div id="n761">Zoo overvloedig zal de zegen van Joseph's zonen in hunne nakomelingschap zijn, dat die zegen tot een spreekwoordelijke uitdrukking zal worden onder het volk van Israël. De grondtekst heeft: ‘In u zal Israël zegenen, zeggende’ enz. De zegening van <hi type="italic">Ephraïm</hi> en <hi type="italic">Manasses</hi> zal voortdurend onder het volk van <hi type="italic">Israël</hi> bij gelukwensching en zegenwensch herdacht worden. Het zal tot een spreekwoord in <hi type="italic">Israël</hi> worden: <hi type="italic">God doe met u</hi> enz.</div>
<div id="n762">Het met <hi type="italic">een deel</hi> vertaalde woord <hi type="italic">sechem</hi> is tevens de naam der stad Sichem, op welke dan ook de aartsvader met deze woordspeling doelt. De Septuagintvertaling heeft hier Sichem. Vgl. hierbij Joan. IV 5. Tot beter begrip worde het verband van dit vers met de vorige verzen in het oog gehouden. Met profetischen blik schouwt de patriarch in de toekomst, wanneer <hi type="italic">de Amorrheërs</hi> of in het algemeen de Chanaänieten door Israël gewapenderhand zullen zijn verdreven en verdelgd, en hij wijst als het middelpunt van Joseph's dubbel erfdeel de stad Sichem aan. Vgl. Jos. XXI 21.</div>
<div id="n763"><hi type="italic">Op het einde der dagen</hi> of in de laatste dagen is eene zegswijze, welke bij de profeten veelal het tijdvak van den Messias, dat laatste tijdperk der wereldgeschiedenis, aanduidt. De uitdrukking kan echter ook, zooals hier, in het algemeen op de toekomst wijzen.</div>
<div id="n764"><hi type="italic">Aanvang van mijne droefheid.</hi> Vgl. XXXV 22. De Septuagint heeft ‘aanvang’ of ‘eersteling mijner kinderen’, hetgeen beter met het dichterlijk parallelisme of gedachtenrijm overeenkomt. Eenzelfde vertaling geeft ook de Vulgaat Deut. XXI 17, waar in den grondtekst dezelfde uitdrukking voorkomt. De eigenlijke beteekenis van het met <hi type="italic">droefheid</hi> vertaalde woord is wel <hi type="italic">sterkte,</hi> zooals de Vulgaat heeft Job. XL 11. Volgens den grondtekst dan zegt de met Gods geest vervulde aartsvader: ‘Ruben, mijn eerstgeborene (zijt) gij, mijne kracht en begin (eersteling) mijner sterkte’. Zoo heet <hi type="italic">Ruben</hi>, omdat hij, de eerstgeborene, door Jacob het eerst in de volheid zijner kracht verwekt is.</div>
<div id="n765">Krachtiger nog zegt de grondtekst: ‘voorrang in waardigheid en voorrang in macht’. Krachtens de eerstgeboorte behoorde aan Ruben het dubbel erfdeel (Deut. XXI 17), het priesterschap, waarvoor de oude overlevering getuigt, en het oppergezag (Gen. XXVII 29). Die voorrechten worden aan Ruben getoond, maar alleen om aan hem het vonnis der berooving te beteekenen.</div>
<div id="n766">Om zijne groote voorrechten was Ruben een waterrijke beek, maar in schandelijken hartstocht zich zelven verspillend, is hij nu een uitgedroogde beek geworden. Zijne voortreffelijkheid vliet weg <hi type="italic">als water</hi>, het eerstgeboorterecht wordt hem ontnomen, zijn vonnis luidt: <hi type="italic">Was niet aan</hi> of gelijk de grondtekst nog krachtiger zegt: ‘Heb geen voorrang’. Vgl. Deut. XXXIII 6.</div>
<div id="n767">Zij zijn waarlijk <hi type="italic">broeders</hi> niet alleen door het bloed, maar ook door hunne <hi type="italic">ongerechtigheid</hi> en geweldenarij. Vgl. XXXIV 25.</div>
<div id="n768">Nog walgt en gruwt de ziel des rechtvaardigen van de booze aanslagen, die zij weleer beraamden.</div>
<div id="n769">Het parallelisme, dat de reeds uitgesproken gedachten met andere woorden van gelijke beteekenis herhaalt, wijst aan, dat <hi type="italic">roem</hi> hier, zooals ook elders, <hi type="italic">de ziel</hi> is, het beste, waarop de mensch heeft te roemen.</div>
<div id="n770"><hi type="italic">Man</hi> beteekent hier, als verzamelwoord, de manschap of de mannen.</div>
<div id="n771"><hi type="italic">Den muur ondergraven</hi> is hetzelfde als de stad verwoesten, welke door den muur verdedigd wordt. Het met ‘muur’ vertaalde woord kan bij geringe wijziging ‘rund’ of ‘stier’ beteekenen. Zoo heeft het de tegenwoordige grondtekst. Volgens die lezing, waarmede de Septuagint overeenstemt, is de vertaling: ‘En in hun moedwil verminkten zij de runderen (of stieren)’.</div>
<div id="n772"><hi type="italic">Gevloekt zij</hi> hunne misdaad, dat zij in kwaadaardige wraakzucht de manschap van Sichem verslagen en in grimmige wreedheid de stad van dien naam verwoest hebben.</div>
<div id="n773">Geen afgesloten stamgebied zal aan de nakomelingschap van Simeon en Levi te beurt vallen. - Bij de verdeeling van het land Chanaän ontving de stam Simeon slechts woonsteden, welke binnen Juda's bezittingen verspreid lagen (Jos. XIX 1-9) en werd de stam Levi over geheel het land verstrooid (Jos. XXI 1-40). Wat den laatste betreft, zij echter opgemerkt, dat zijne straf toen grootendeels het karakter van straf verloren had, daar hij tot priesterlijken stam door God uitverkoren, ten zegen van Isräel bij alle stammen moest wonen. Vgl. Ex. XXXII 26-29; Deut. XXXIII 8-11.</div>
<div id="n774">Met recht voert <hi type="italic">Juda</hi> zijnen naam, welke ‘lofprijzing’ beteekent. Hij zal de lofprijzing <hi type="italic">zijner broeders</hi> zijn. Hun ook ten heil zal hij <hi type="italic">zijne vijanden</hi> overwinnen en alle kinderen van Israël <hi type="italic">zullen zich voor hem nederbuigen</hi>, zullen hem als eerstgeborene erkennen en zijnen voorrang, zijn oppergezag huldigen. Vgl. XXVII 29.</div>
<div id="n775">Altijd krachtiger schetst de drievoudige vergelijking den leeuwenaard van den sterken stam Juda. Hij is <hi type="italic">een leeuwenwelp</hi>, een jonge leeuw, die zijne prooi bespringt; <hi type="italic">een leeuw</hi>, die met den buit <hi type="italic">in rust nederligt;</hi> eene <hi type="italic">leeuwin</hi>, die te midden harer welpen den buit bewaart.</div>
<div id="n776">Aan den stam <hi type="italic">Juda</hi> blijft <hi type="italic">de schepter</hi> van het oppergezag onder de twaalf stammen, blijft <hi type="italic">de vorst uit zijne lendenen,</hi> de overheid uit eigen bloed tot het tijdstip, dat gaat worden aangewezen. - <hi type="italic">Juda</hi> bleef de eerste der stammen met scheptereer en vorstenmacht door alle tijden van het Israëlietische volksbestaan. Aan hem is de eereplaats reeds in de woestijn en wordt evenzoo later in Chanaän de hulde gegeven (Vgl. bijv. Num. II 3; VII 12; X 14; Jud. I 2; XX 18; I Reg. XI 8; XV 4; Psal. LIX 9; CVII 9). Werd ook door de scheuring onder Roboam zijn voorrang verzwakt en scheen, althans in Babylon, die voorrang verloren, het geloovig Israël erkende altijd <hi type="italic">Juda</hi> als den eersten der stammen en ook in de gevangenschap behield die stam zijnen schepter, evenals de Paus trots schisma en ballingschap altijd Paus blijft. Na den terugkeer straalt <hi type="italic">Juda's</hi> eerstgeboorte met nieuwen luister. Wat van de andere vervallen stammen overbleef, wordt ingelijfd in dezen alles beheerschenden stam. Voortaan heet Israël <hi type="italic">Juda.</hi> Ook de overheid uit eigen bloed ontbrak nimmer aan <hi type="italic">Juda.</hi> Had in den beginne elke stam zijne uit den stam zelf gesproten overheid (Num. I 4-16) en bleef die vorstelijke overheid, zoolang de twaalf stammen, ook onder de Rechters en Koningen, afzonderlijke stammen vormden: voor <hi type="italic">Juda</hi> hield dat vorstenrecht stand zelfs in de Babylonische gevangenschap (Dan. XIII; Esth. XVI 15), en ook in de volgende eeuwen bewaarde <hi type="italic">Juda</hi> bij alle lotsverwisseling dat recht om onder eigen overheid naar eigen wetten te leven (I Esdr. VII 25, 26; I Mach. XII 6). Eerst onder de heerschappij der Romeinen gaat allengs de heerlijkheid van den stam <hi type="italic">Juda</hi> ten gronde. Judea wordt in het jaar 7 na Chr. een Romeinsch wingewest en de Joodsche overheid, haar vorstenrecht van leven en dood verliezend, verliest het vorstelijk gezag. Het Sanhedrin zelf erkent zijn berooving en getuigt zoo met het volk, hetwelk den Caesar als eenigen koning uitroept (Joan. XVIII 31; XIX 15), dat de overheid uit eigen bloed verloren is. Nog geeft <hi type="italic">Juda</hi> een korten tijd zijnen naam aan alle afstammelingen van Jacob, maar wanneer bij Jerusalem's verwoesting de stam <hi type="italic">Juda</hi> evenals de andere stammen onkenbaar wordt en voor altijd vernietigd is, dan blijkt het zonneklaar, dat de voorspelde toekomst geheel vervuld is, dat <hi type="italic">van Juda de schepter weggenomen, de vorst uit zijne lendenen</hi> verdwenen is.</div>
<div id="n777">In plaats van <hi type="italic">Hij, die zal gezonden worden</hi> heeft de oude Syrische overzetting: ‘Hij, wien (de schepter) toebehoort’ d.i. de eigenaar van den schepter. Ook de Septuagint heeft een soortgelijke lezing; maar hoe dat zij, eenparig leeren met de oude Synagoog de H. Vaders en schriftverklaarders der H. Kerk, dat met die woorden de Messias is aangewezen. Wanneer ooit aan den stam Juda de voorrang zal ontnomen zijn, zal dit feit bewijzen, dat de Messias gekomen is om niet alleen over de twaalf stammen, maar over geheel het aardrijk te heerschen. Deze immers <hi type="italic">zal de verwachting der volkeren zijn</hi>, naar zijne regeering zullen alle volken verlangend uitzien of volgens een andere vertaling van den grondtekst: ‘aan Hem de gehoorzaamheid der volkeren’. Dat nu die Messias uit den stam van Juda zal voortkomen, wordt wel niet rechtstreeks gezegd, maar is klaar genoeg aangeduid. Hoe anders kan Juda de sterke leeuw zijn, zoo hem ten laatste een vreemde zou overheerschen! Krachtens het eerstgeboorterecht, dat hem geschonken werd, is hij de drager geworden der aan de aartsvaders gedane beloften en moet bijgevolg de Messias zijn zoon, de leeuw van Juda bij uitnemendheid zijn. Vandaar dat na de vermelding van de overdracht des schepters de triomfeerende toon in Juda's zegening niet vermindert, maar met vollen jubel ten einde toe blijft klinken, omdat Juda's heerlijkheid juist in dien grooten schepterdrager haar toppunt bereikt.</div>
<div id="n778">Volgens velen schilderen deze twee verzen rechtstreeks de vruchtbaarheid van Juda's erfland. Zoo groot zal die vruchtbaarheid zijn, dat daar aan den <hi type="italic">wingerd</hi> en gelijk de grondtekst zegt, aan den ‘sorek’ d.i. aan den edelsten <hi type="italic">wijnstok</hi> als aan een gewone haag het lastdier zal worden vastgebonden, dat daar <hi type="italic">de wijn</hi> of <hi type="italic">het bloed der druif</hi> vlieten zal als water, waarmede <hi type="italic">de kleederen</hi> worden <hi type="italic">gewasschen. Schooner dan wijn</hi> of, gelijk de grondtekst begrepen kan worden, rood fonkelend van den wijn zijn zijne oogen en zijne tanden blank van de melk. Derhalve zal overvloed van <hi type="italic">wijn</hi> en <hi type="italic">melk</hi> zijn deel wezen en gaat Juda's toekomstige heerlijkheid al wat heerlijk is te boven. - Maar ook aan andere stammen werd later een even vruchtbaar gebied toegewezen. Bovendien doelt de lofprijzing, ook in den grondtekst, veeleer onmiddellijk op den zoo juist genoemden Messias. Met recht dan wordt de schitterende beeldspraak door de H. Vaders bij voorkeur rechtstreeks van den Messias verstaan, in wien geheel de voorzegging haar laatste en volmaaktste vervulling heeft. Immers Hij is ten volle de Lofprijzing der broeders, die Hem de verschuldigde hulde der aanbidding brengen. Hij is in waarheid de Sterke, die zijne vijanden overheerscht; de Leeuw van Juda (Apoc. V 5), die in goddelijke kracht uit zijne rust oprijst, wanneer het Hem behaagt. Hij ook <hi type="italic">bindt aan den wingerd</hi> zijner Kerk en <hi type="italic">aan den wijnstok</hi>, die Hij zelf is (Joan. XV 1), de volkeren, welke Hem gehoorzamen, gelijk het lastdier den berijder gehoorzaamt. Hij wascht in den wijn van zijn bloed (Is. LXIII 1, 2) het <hi type="italic">kleed</hi> zijner menschheid, dat den luister der Godheid bedekt. Hij eindelijk is in den fonkelenden luister zijner kruisoverwinning en in de blanke heiligheid van zijn Evangelie de schoonste onder de kinderen der menschen, en hoe stralend zijne heerlijkheid, hoe vruchtbaar zijn erfgebied is, wordt zelfs door de stoutste beeldspraak nimmer naar waarde afgemaald.</div>
<div id="n779">Evenals in v. 8 begint de voorzegging met eene woordspeling. <hi type="italic">Zabulon</hi> beteekent ‘woning’. Tusschen het meer van Galilea en de Middellandsche Zee zou deze stam wonen en tot met de koopstad <hi type="italic">Sidon</hi> handel drijven. De aangewezen ligging wijst vanzelf de bijzondere voordeelen dier ligging aan.</div>
<div id="n780">De <hi type="italic">ezel</hi> is in het Oosten een edel lastdier en heeft weinig van zijn verbasterden naamgenoot in onze streken. Tusschen de <hi type="italic">grenspalen</hi> van vier andere stammen lag later <hi type="italic">Issachar's</hi> gebied. De voorzegging wijst er op, dat die stam, met zijn vruchtbaar erfdeel tevreden, den akkerbouw zal stellen boven oorlog en staatsmacht. Van zijn bijzondere schatplichtigheid spreekt de geschiedenis niet. Volgens anderen wordt hier alleen aangeduid, dat zijn werk het dienstwerk van den landbouwer zal zijn.</div>
<div id="n781">In de voorzegging ligt wederom eene woordspeling, daar de naam <hi type="italic">Dan</hi> ‘rechter’ beteekent. Hoewel zoon eener dienstmaagd, zal <hi type="italic">Dan</hi> als stam niet minder dan de andere stammen onafhankelijk zijn en zijn eigen overheid hebben. Gelijk <hi type="italic">een hoornslang</hi> zal hij vooral door zijne listigheid voor den vijand gevaarlijk zijn en hem schade veroorzaken. De stam Dan werd bij de verdeeling van Chanaän aan de grenzen des lands geplaatst in de nabijheid der Philistijnen. Op zeer bijzondere wijze werd de voorzegging in den Daniet Samson vervuld, in wien het karakter van zijn stam op zeer bijzondere wijze verpersoonlijkt werd.</div>
<div id="n782">Van de afbeelding op de afgebeelde werkelijkheid der toekomst het oog richtend, verzucht de aartsvader naar de komst van den Messias, die geen tijdelijke en voorbijgaande redding. maar het eeuwige en waarachtige <hi type="italic">heil</hi> brengen zal. In den Griekschen tekst behoort dit vers bij het vorige en verwacht Dan, den vijand sluw bestrijdend het heil van den Heer.</div>
<div id="n783">Wat <hi type="italic">Gad</hi> betreft, <hi type="italic">de strijdvaardige</hi> vijand zal hem, den stam Gad, aanvallen; maar hij, te weten <hi type="italic">Gad</hi>, zal gewapenderhand den vijand op de vlucht jagen. Veelal wordt de Vulgaattekst vertaald: ‘Gad, de strijdvaardige (Gad) zal strijden vóór hem (vóór Israël), en hij zal, rugwaarts, strijdvaardig zijn’. Daarbij zegt men dan ter verklaring, dat die krijgshaftige stam bij de verovering van Chanaän vóór Israël, nl. in de voorhoede, streed (Num. XXXII 17), en na de verovering <hi type="italic">rugwaarts gekeerd</hi> in zijn erfgebied aan de grenzen Israël's bolwerk bleef. Maar volgens den grondtekst, waar alles klankspeling is op den naam <hi type="italic">Gad</hi>, wordt beter in overeenstemming met de Septuagintvertaling dit vers zoo begrepen, dat deze grensstam de aanvallen der <hi type="italic">strijdvaardige</hi> vijanden (vooral der Ammonieten) zal hebben te verduren; maar hij, <hi type="italic">strijdvaardig</hi> als hij is, zal die aanvallen afweren en bestraffen.</div>
<div id="n784"><hi type="italic">Aser</hi>'s erfdeel in Galilea zal bij uitstek kostelijk zijn.</div>
<div id="n785">De zegening van <hi type="italic">Nephthali</hi> kan in dien zin verstaan worden, dat hij in vrijheid en vreugde zijn erfland in het noorden des lands zal genieten. Vgl. Jud. IV; V. Volgens de Septuagint wordt hier op de vruchtbaarheid van <hi type="italic">Nephthali</hi>'s grondgebied gedoeld.</div>
<div id="n786">Tot tweemaal heet <hi type="italic">Joseph</hi>, met toespeling op zijnen naam, zie XXX noot 10, <hi type="italic">een aanwassende zoon</hi> of een zoon van sterken groei. Immers in de twee stammen van Ephraïm en Manasses zou hij het dubbel erfdeel van den eerstgeborene ontvangen (I Par. V 1). Vervolgens wordt hij beschouwd als de vreugde en trots van Egypte, welks <hi type="italic">dochteren</hi> over den breeden stadsmuur wandelen om zijnen aanblik te genieten. Maar wanneer <hi type="italic">zoon</hi> en <hi type="italic">dochteren</hi> in de beteekenis van het dichterlijk Hebreeuwsch verstaan worden als ‘scheut’ en ‘ranken’, geeft de grondtekst een veel eenvoudiger zin en luidt de vertaling: ‘Een vruchtbare scheut is Joseph, een vruchtbare scheut bij eene bron; de ranken stijgen op langs den muur’. M.a.w. de dubbel vruchtbare Joseph zal in zijne nakomelingschap zijn als de jeugdige en op de beste plek geplante wijnstok, wiens loten in weelderigen overvloed op en over den muur klimmen.</div>
<div id="n787">De voorspelling van Joseph's toekomstige heerlijkheid wordt afgewisseld met de herinnering aan zijn vroeger lijden. Zijne broeders waren eens zijn felle vijanden, die hem met de pijlen van hunnen haat troffen en met de pijlen des doods wilden doorboren. En ook in Egypte wachtte hem zware beproeving, werd hij van zijne vrijheid en eer beroofd. Doch alle geweld der boosheid bleek tegen hem machteloos. Vgl. ook de volgende noot.</div>
<div id="n788">Met de hulp van God doorstond Joseph alle beproeving en werd hij van geheel Israël de verzorger en redder. Volgens anderen zou v. 23 en 24 vooral op de toekomst doelen en beteekenen, dat Joseph's nakomelingschap hare vijanden zegevierend zal wederstaan. Veelal wordt de grondtekst zoo begrepen, dat <hi type="italic">de herder en de steen van Israël</hi> (de rotssteen, waarop Israel steunt) niet op Joseph ziet, maar op God.</div>
<div id="n789">Dauw en regen zijn <hi type="italic">zegeningen des hemels</hi>, bronnen en rivieren <hi type="italic">zegeningen des afgronds</hi>, en in het zoo rijk gezegend erfdeel van Ephraïm en Manasses zal ook hun geslacht rijkelijk vermenigvuldigd worden.</div>
<div id="n790"><hi type="italic">De zegeningen uws vaders</hi>, welke hunne kracht ontleenen aan <hi type="italic">de zegeningen zijner vaderen</hi>, of wel zijne <hi type="italic">zegeningen</hi> te zamen met <hi type="italic">de zegeningen zijner vaderen</hi>, mogen uw deel worden, tot de Messias komt, die den grooten zegen zal brengen. Krachtens eenzelfde persoonsverbeelding als Rom. VIII 22 gevonden wordt, heet de Messias <hi type="italic">het verlangen der eeuwige heuvelen</hi> (der oude bergen, die als de altijddurende, de onwrikbare grondvesten der aarde beschouwd worden), omdat hij de menschheid en al het geschapene van het kwaad verlossen en aan de wereld het verloren geluk teruggeven zal. Anderen vertalen: <hi type="italic">colles soeculi</hi> ‘de bergen der wereld’ en meenen dat hiermede de rechtvaardige oudvaders bedoeld zijn, die te midden van hun geslacht als bergen uitschenen en naar den beloofden Verlosser verlangden. In plaats van <hi type="italic">verlangen</hi> kan ook volgens den grondtekst <hi type="italic">grens</hi> vertaald worden en zoo geeft die duistere plaats tot nog andere verklaringen aanleiding.</div>
<div id="n791"><hi type="italic">Joseph</hi> heet <hi type="italic">de Nazareër</hi> d.i. de uitgelezene, omdat hij door persoonlijke verdienste en deugd, door waardigheid en macht de <hi type="italic">broeders</hi> te boven gaat.</div>
<div id="n792"><hi type="italic">Des morgens en des avonds</hi> beteekent ‘voortdurend’. De zegepralen van den oorlogzuchtigen stam schijnen hier aangeduid te zijn. Bijzonder in de Benjamieten Aod (Jud. III 15-30), Saül en Jonathas, ook in Mardocheus, op veel voortreffelijker wijze nog in den Apostel Paulus werd die voorspelling verwezenlijkt.</div>
<div id="n793"><hi type="italic">De twaalf,</hi> wijl Ephraïm en Manasses als één stam, de stam van Joseph, beschouwd worden.</div>
<div id="n794">Ook de drie eersten waren <hi type="italic">gezegend,</hi> want hoewel zij straf ontvingen, werd hun te gelijk toch voorspeld, dat zij stammen zouden zijn in het gezegende volk van Israël.</div>
<div id="n795">Zoolang Jacob sprak, had hij op den kant zijner legerstede gezeten. Thans trok hij <hi type="italic">zijne voeten</hi> terug en strekte zich <hi type="italic">op het bed</hi> uit om te sterven.</div>
<div id="n796">Door dat rouwbedrijf eerde <hi type="italic">Egypte</hi> zijnen onderkoning. De balseming was niet overeenkomstig de gebruiken der aartsvaders, maar geschiedde volgens de gewoonten van Egypte en was ook noodzakelijk om het lichaam van Jacob in ongeschonden staat naar Chanaän te vervoeren. In de <hi type="italic">zeventig dagen</hi> zijn volgens de oudste schriftverklaarders de veertig dagen voor de balseming begrepen.</div>
<div id="n797">Omdat <hi type="italic">Joseph</hi> nog in den rouwtijd was, kon hij niet in persoon tot Pharao naderen. Dit verboden hem de zeden des lands. Eenzelfde gebruik wordt later bij de Perzen aangetroffen. Zie Esth. IV 2.</div>
<div id="n798"><hi type="italic">Bejaarden</hi> en <hi type="italic">oudsten</hi> niet juist in leeftijd, maar door waardigheid. De aanzienlijkste beambten van het hof en de rijksgrooten des lands zijn bedoeld.</div>
<div id="n799">Het met <hi type="italic">Dorschvloer van Atad</hi> vertaalde woord luidt in het Hebreeuwsch ‘Goren Haätaʽd’, dat ‘dorschvloer van de doornen’ of ‘van het doornbosch’ kan beteekenen. - De zegswijze <hi type="italic">over den Jordaan</hi> kan zoowel de oostelijke als de westelijke zijde der rivier beteekenen. Wanneer nu <hi type="italic">de Dorschvloer van Atad</hi> buiten het eigenlijke land Chanaän, aan de oostzijde van den Jordaan gezocht moet worden, hetgeen aan velen het waarschijnlijkste voorkomt, dan ging de reis langs een omweg door de woestijn en het land der Moabieten. De rechte weg naar Hebron, waar de grafstede der aartsvaders was, liep door het land der Philistijnen en raakte den Jordaan niet. Waarschijnlijk was echter die kortste weg niet de veiligste. Langs denzelfden weg der woestijn zou eens in de toekomst Jacob's geslacht naar Chanaän terugkeeren. Waarom de rouwplechtigheid reeds hier gevierd werd, is niet duidelijk. Wellicht verbood de voorzichtigheid om langen tijd te Hebron tusschen de vreemde bevolking te verblijven.</div>
<div id="n800">De edele Joseph stelt hen niet alleen gerust, maar tracht hen bovendien nog te bemoedigen en te vertroosten. Hij wijst op de beschikking der Voorzienigheid, welke hunne boosheid ten goede keerde. Hoe zou hij dan datgene willen straffen, wat God eenmaal toeliet en als middel bezigde om hem te verheffen tot behoud van Egypte en van de naburige volken?</div>
<div id="n801">Waarschijnlijk zeggen deze woorden alleen, dat <hi type="italic">Joseph</hi> nog die achterkleinzonen mocht omhelzen.</div>
<div id="n802">Zoo stierf Joseph, gelijk hij geleefd had, in het onwankelbaar geloof aan de vervulling van Gods beloften. De aartsvader Joseph is een der schoonste afbeeldingen van den goddelijken Heiland van het eerste oogenblik, dat hij als de welbeminde zoon zijns vaders verschijnt en, naar zijne broeders gezonden, door hen verkocht wordt, totdat hij na onrechtvaardige veroordeeling uit den kerker ten troon stijgt om kwaad met goed te vergelden en aller redder te worden.</div>
<div id="n803">Zijn lichaam werd <hi type="italic">in eene kist nedergelegd</hi> overeenkomstig de gebruiken des lands. De Egyptenaren legden de dooden in houten of steenen doodkisten, welke eenigszins den vorm van het menschelijk lichaam hadden en met schilder- en beeldhouwwerk versierd werden. Voor de Israëlieten bleef zoo Joseph's overschot een voortdurende vermaning om hunne oogen naar Chanaän gericht te houden en met het geduld des geloofs het uur van Gods tusschenkomst af te wachten.</div>
<div id="n804">De grondtekst heeft: ‘<hi type="italic">En</hi> dit zijn de namen’. Hiermede is aangeduid, dat dit Boek de voortzetting van het vorige is.</div>
<div id="n805">Met zijn huisgezin of familie.</div>
<div id="n806">Israël's zonen zijn opgenoemd naar hunne moeders, waarom aan de vier kinderen der bijvrouwen de laatste plaats gegeven is, evenals Gen. XXXV 25, 26.</div>
<div id="n807">Vgl. Gen. XLVI 27. Aan het getal <hi type="italic">zeventig</hi> wordt herinnerd, ten einde des te duidelijker blijke de wonderbare vermenigvuldiging in Egypte, welke door God beloofd was. Zie Gen. XLVI 3.</div>
<div id="n808">Hij was daar, toen Jacob's geslacht naar Egypte trok. Daarom ook werd hij bij de optelling van Jacob's zonen niet genoemd.</div>
<div id="n809">Niet eerst na de verdwijning van het eerste geslacht nam die ontwikkeling een aanvang. De grondtekst heeft: ‘En Joseph stierf enz. En de kinderen van Israël groeiden aan’.</div>
<div id="n810"><hi type="italic">Het land</hi> Egypte en wel bijzonder het land Gessen, waar zij zich hadden neergezet.</div>
<div id="n811"><hi type="italic">Een nieuwe koning,</hi> te weten een koning van een nieuw vorstenhuis, die van Joseph's verdiensten niets wist. De vreemde Hyksos of Herderskoningen, die ten tijde van Joseph in Beneden-Egypte heerschten, werden na langdurigen strijd door de vorsten van Opper-Egypte overwonnen en uitgedreven.</div>
<div id="n812">Waarschijnlijk ligt er overdrijving in die woorden. Ook leert de geschiedenis, dat niet zelden een kleine minderheid sterk genoeg is om de meerderheid te overheerschen.</div>
<div id="n813">Zoo spreekt een gewetenlooze staatkunde, die hare laagheid met schoone woorden verbloemt.</div>
<div id="n814">De grondtekst heeft: ‘uit het land optrekke’, te weten uit het lagere Egypte naar het hooger gelegen Chanaän. Waarschijnlijk dan was het den koning bekend, dat de kinderen van Israël hoopten op een terugkeer naar het land, waar hunne vaderen gewoond hadden. Dien terugkeer zal hij verhinderen om de groote voordeelen, welke zij met hun veeteelt en akkerbouw aan Egypte verschaffen.</div>
<div id="n815">Die <hi type="italic">opzieners der werken</hi> heeten in den grondtekst ‘sare missim’, d.i. oppersten der heerendiensten of der dwangdiensten. Van dergelijke ambtenaren maken de Egyptische oorkonden meermalen melding. Zij heeten daar ‘madjaïu’ en vormden blijkbaar een goed geregelde afdeeling. Zij hadden een opperhoofd en opzichters, ‘zat’ geheeten, die voor de uitvoering der werken waakten en bij de regeling en levering van den arbeid streng toezicht hielden. Waarschijnlijk waren zulke opzichters uit de madjaïu de later vermelde ‘praefecti operum’, in het Hebr. ‘nogsim’. Vgl. V 6.</div>
<div id="n816">Volgens de meeste egyptologen heette deze <hi type="italic">Pharao</hi> Ramses II, de Sesostris der Grieken, wiens mummie voor weinige jaren in ongeschonden staat is teruggevonden. Gedurende het grootste gedeelte zijner zes en zestigjarige regeering heerschte hij in ongestoorden vrede en zoo kon hij straffeloos zijne dwingelandij en bouwwoede botvieren door Egypte te overdekken met reusachtige bouwwerken, voor welke het zweet en bloed van ontelbare arbeiders noodig is geweest.</div>
<div id="n817">De grondtekst heeft ‘voorraadsteden’, d.i. steden, in welke de voortbrengselen des lands, deels ten bate van den koophandel, deels voor de behoeften der legers, werden opgeborgen.</div>
<div id="n818">De bouwvallen van <hi type="italic">Phithom</hi> of Pithom, in het Egyptisch ‘pi-tum’, d.i. huis van de Zon, werden in het jaar 1883 door Naville ontdekt. Op een granietblok prijkte tusschen de godheden Ra en Tum de beeltenis van Ramses II en stond tot zesmaal zijn naam ingegrift. De steenen der puinen bestonden uit leem van den Nijl, dat met stroo en riet vermengd was; zij waren in de zon gedroogd en met het opschrift van Ramses gestempeld. Rondom de stad liep een muur van tichelsteen, welke een binnenruimte van ongeveer vier bunders omsloot. Uit de opgravingen bleek, dat de voorraadschuren rechthoekige gebouwen met zeer zware muren waren, welke onderling geene gemeenschap hadden en, zonder deuren, alleen door het gewelfde dak toegang verleenden. De onderzoekingen brachten ook aan het licht, dat de stad twee namen had, den heiligen naam van Pi-tum en den burgerlijken naam van Thecuth of Secut, het bijbelsche Soccoth.</div>
<div id="n819"><hi type="italic">Ramesses</hi>, d.i. de stad van Ramses, lag evenals Phithom aan de grenzen des rijks in het land Gessen. Vgl. Gen. XLVII 11 en XLV noot 4.</div>
<div id="n820">In twee oorkonden uit den tijd van Ramses II zijn wellicht de Hebreërs met den naam ‘aperiu’ aangeduid als inheemsche vreemdelingen, die onder het toezicht der madjaïu slavendienst moesten verrichten. Meermalen zijn op de oude afbeeldingen die dwangarbeiders voorgesteld, terwijl zij uit leem de tichelsteenen vervaardigen en door de opzichters met stokken worden geslagen. Ook werden de kinderen van Israël waarschijnlijk geprest voor het graven van kanalen en het opwerpen van dijken, welke <hi type="italic">werken</hi> voor de kunstmatige bewatering <hi type="italic">van het land</hi> met het water van den Nijl gevorderd werden. Die zware dwangdiensten moesten uiteraard de gehate vreemdelingen verzwakken en hunne vermenigvuldiging verhinderen. Volgens Herodotus kwamen bij het graven van het Necho-kanaal honderd twintig duizend menschen om en nog in deze eeuw moet de verbetering van het in 1819 begonnen Mahmoedîje-kanaal bij Alexandrië het leven van twintig duizend menschen gekost hebben.</div>
<div id="n821">Die twee waren ongetwijfeld in de koninklijke stad woonachtig en werden, als de voornaamste, voor de andere haar ondergeschikte vroedvrouwen verantwoordelijk gesteld.</div>
<div id="n822">De grondtekst heeft: ‘want zij zijn krachtig’, d.i. krachtig van gestel en daarom baren zij met minder moeite. Waarschijnlijk lag er een grond van waarheid in die verontschuldiging.</div>
<div id="n823">God gaf haar een huisgezin en zegende hare kinderen, niet omdat zij de waarheid ontveinsden, maar omdat zij de wet Gods stelden boven de wet des konings.</div>
<div id="n824">Het wreed gebod, waarbij nu aan geheel het volk de kindermoord tot wet gesteld werd, beoogde niet de vernietiging, maar de verzwakking van de Israëlieten. Het was een tijdelijke maatregel, welke na voldoende werking kon worden ingetrokken.</div>
<div id="n825"><hi type="italic">Daarna</hi> staat niet in den grondtekst. Vermoedelijk werd dit huwelijk gesloten vóór Pharao's moordwet, daar de oudste zoon uit dit huwelijk, van wien eerst later verhaald wordt, waarschijnlijk buiten het gevaar voor een gewelddadigen dood is opgevoed.</div>
<div id="n826">De opmerkelijke schoonheid van het kind was voor de moeder een teeken, dat God een bijzonder welbehagen in haren zoon had en hem tot groote dingen had uitverkoren. Vgl. Act. VII 20. Ook de H. Paulus leert, dat niet louter natuurlijke schoonheid aanleiding gaf om het kind te verbergen. De goddelijke belofte van Gen. XV 16 gedachtig, wellicht door een bovennatuurlijk droomgezicht aangaande de toekomst onderricht, gelijk Flav. Jos. verhaalt, begrepen de ouders, dat hun schoon kind een kind van genade en uitverkiezing was, en zoo verborgen zij hunnen zoon <hi type="italic">door het geloof.</hi> Zie Hebr. XI 23.</div>
<div id="n827">Het Hebr heeft letterlijk ‘een ark van papierriet’. Het papierriet of de papyrus is een hoog opschietend gewas, dat vroeger veelvuldig in Egypte groeide en niet alleen het papier der ouden leverde, maar ook voor de vervaardiging van kleine, snelzeilende booten gebruikt werd. Zie Isai. XVIII 2.</div>
<div id="n828">De voorzichtige moeder zorgde, dat het korfje niet kon wegdrijven. Ook schijnt zij met voordacht een bepaalde plek te hebben uitgekozen, daar juist op die plek, gelijk de verdere geschiedenis zegt, de dochter van Pharao zich ging baden.</div>
<div id="n829">Waarschijnlijk was zij dezelfde, die later meermalen bij den naam van Maria of Miriam wordt aangewezen.</div>
<div id="n830">Een oude overlevering noemt haar Thermonthis of Thermuthis. Het is zeker opmerkelijk, dat in de Egyptische oorkonden eene vrouw van Ramses II dien naam van Tmermuth, d.i. bemind door de godin Muth, draagt. Mogelijk dagteekent èn dit verhaal èn het begin der vervolging uit de dagen van Ramses' vader, Seti I, en huwde Ramses, die de vervolging voortzette, zijne zuster. Het sluiten van zulke huwelijken bleef in Egypte gewoonte tot de tijden der Ptolomeën.</div>
<div id="n831">Dit was geheel overeenkomstig Egyptisch gebruik, gelijk de oude afbeeldingen aantoonen.</div>
<div id="n832">Zoo deden <hi type="italic">hare jongedochters,</hi> de edelvrouwen van haren hofstoet, om den toegang voor vreemden te weren.</div>
<div id="n833">Waarschijnlijk toen het, drie jaren oud, gespeend was. Vgl. Gen. XXI noot 5. Ook na dien tijd echter bleef zeker de moeder, als vroegere voedster, in nauwe gemeenschap met haren zoon, zoodat zij hem de kennis van den waren God en de liefde voor zijn ongelukkig volk kon inprenten. Hiervoor pleit het vervolg der geschiedenis.</div>
<div id="n834"><hi type="italic">Moses</hi> beteekent ‘uit het water opgenomen’. Zooals de H. Stephanus (Act. VII 22) in overeenstemming met de Joodsche overlevering zegt, werd Moses, gelijk het eenen prins paste, in alle wijsheid der Egyptenaren onderwezen. Op die wijze werd hij volgens Gods beschikking geoefend en voorbereid voor zijn groote taak in de toekomst.</div>
<div id="n835">Hoewel de Schriftuur niet zegt, op wat wijze Moses aan het Egyptische hof een Hebreër was gebleven, die de verdrukking van Gods volk boven een tijdelijk en zondig genot bij de afgodendienaars verkoos, geeft zij dit laatste hier duidelijk genoeg te kennen. Hij was toen veertig jaren oud. Vgl. Act. VII 23.</div>
<div id="n836">Deze daad wordt door den H. Augustinus (contr. Faust. XXII 70) als onrechtmatig afgekeurd. Volgens Act. VII 25 schijnt ze echter op ingeving van God te zijn geschied, gelijk het gevoelen is van den H. Thomas (Summa theol. 2, 2, q. 60, art. 6 ad 2) en zelfs van den H. Augustinus (Quaest. II in Exod.). Overigens, ook afgezien van een bijzondere ingeving, heeft mogelijk Moses op geen andere wijze het ergste geweld, dat hij rechtmatig weerstond, kunnen keeren, gelijk de meening is van den H. Basilius (In Hexaem. hom. 1) en van den H. Ambrosius (Offic. I 36).</div>
<div id="n837"><hi type="italic">Dat woord</hi> beteekent ‘die zaak’ of ‘die gebeurtenis’. Vgl. Gen. XXIV noot 11.</div>
<div id="n838"><hi type="italic">Hij verbleef</hi> of ‘zette zich neder’, gelijk de grondtekst zegt. Hiermede wordt de hoofdgebeurtenis vooruit verhaald, terwijl de toedracht dier gebeurtenis thans zal worden medegedeeld.</div>
<div id="n839">Het hier bedoelde <hi type="italic">Madian</hi>, waar een tak van den Madianietischen volksstam woonde, moet vermoedelijk volgens de verdere mededeelingen van het Bijbelverhaal bij de Roode Zee, aan de zuidelijke punt van het Sinaïtische schiereiland, zuidoostelijk van den Sinaï gezocht worden.</div>
<div id="n840">In het Hebr. ‘den put’. Misschien was die put de eenige der streek. Geen geschikter plek om menschen te ontmoeten kan in de eenzaamheid der woestijn worden gekozen dan de put of waterbron, waar de herders hunne kudden komen drenken.</div>
<div id="n841"><hi type="italic">De priester</hi> van den Madianietischen herdersstam te dier plaatse.</div>
<div id="n842">Zij deden gelijk nog in Arabië de dochters der stamhoofden plegen te doen, gelijk weleer Rachel gedaan had. Zie Gen. XXIX 6.</div>
<div id="n843">Die volgens v. 19 niet ongewone handelwijze van naburige herders was een grove aanmatiging en plagerij, geen daad van eigenlijke vijandschap. Vijandelijke herders zouden minstens ook de kudden geroofd hebben.</div>
<div id="n844"><hi type="italic">Raguel</hi> beteekent ‘Vriend van God’. Waarschijnlijk aanbad de priester van Madian den waren God. Volgens Flav. Jos. was Raguel dezelfde als Jethro, zie III 1, en moet Jethro of Jether, dat ‘opperste’ zou beteekenen, op een zelfde wijze ongeveer als het Arabische ‘Imam’, de bijnaam van Raguel geweest zijn. Maar volgens anderen is Jethro nergens in den grondtekst als de vader van Moses' vrouw aangeduid. Inderdaad heet hij altijd, evenals Hobab, een zoon van Raguel, de ‘choten’ van Moses. Zie Num. X 29. ‘Choten’ nu kan wel ‘schoonvader’ zijn, maar evenals het soortgelijke Grieksche woord ‘gambros’ heeft het een zeer ruime beteekenis. Het kan ook, gelijk de aangehaalde tekstplaats bewijst, de beteekenis hebben van ‘aanverwant’ en ‘schoonbroeder’.</div>
<div id="n845">Zie voor de beteekenis der zegswijze <hi type="italic">brood eten</hi> Gen. XLIII noot 8.</div>
<div id="n846">Minder sterk zegt de grondtekst, dat hij er in bewilligde.</div>
<div id="n847"><hi type="italic">Gersam</hi> beteekent ‘vreemdeling aldaar’, <hi type="italic">Eliëzer</hi> heeft de beteekenis van ‘God is hulp’. De geboorte van Eliëzer staat in den grondtekst niet vermeld. Eerst XVIII 4 komt zijn naam voor met de vermelding, waarom hij dien naam ontving.</div>
<div id="n848"><hi type="italic">Langen tijd daarna</hi>, d.i. ongeveer veertig jaren later. Immers er is klaarblijkelijk verband tusschen den dood des konings en de zending van Moses, welke thans verhaald zal worden. Moses nu, die op veertigjarigen leeftijd naar Madian kwam, was tachtig jaren, toen hij als gezant van God voor het Egyptische hof verscheen. Zie VII 7. Die langdurige regeering van den Pharao bevestigt het vermoeden, dat Ramses II deze koning geweest is. Vgl. I noot 13.</div>
<div id="n849">Met den dood des konings kwam er geene verandering in de ellende der Israëlieten, maar de redding was toch nabij: God ging zijn raadsbesluit om hen te verlossen ten uitvoer brengen. Dit wordt hier verhaald met woorden en zegswijzen, die aan het gewone menschelijke leven ontleend zijn. Tot hiertoe had de Heer schijnbaar niet gelet op zijn verdrukt volk. Thans werd dit anders. Gelijk iemand zich zijne beloften herinnert en die vervult, gelijk iemand den ondragelijken toestand der zijnen kent en hen daaruit verlost, zoo <hi type="italic">gedacht</hi> God de beloften van <hi type="italic">het verbond</hi>, zoo <hi type="italic">kende Hij hen.</hi> Vgl. Gen. VIII noot 1.</div>
<div id="n850">De Vulgaat geeft hier aan ‘choten’ de beteekenis van ‘schoonvader’. Elders, zie hoofdst. XVIII, waar hetzelfde woord wel achtmaal voorkomt, vertaalt zij het met ‘cognatus’, ‘aanverwant’. Naar hare vertaling te dezer plaatse zouden Raguel en Jethro namen van eenzelfden persoon zijn. Even wettig is zeker de meening, dat Raguel Sephora's vader en Jethro haar broeder was, en dat de laatste voortaan alleen op den voorgrond treedt, wijl hij, door den dood zijns vaders, hoofd der familie was geworden. Vgl. II noot 20.</div>
<div id="n851"><hi type="italic">Diep in de woestijn</hi>, of gelijk wel de grondtekst vertaald wordt: ‘achter de woestijn’. Van Jethro's woonstede lag aan de andere zijde der woestijn die berg, welke vooraf, gelijk dit meermalen gebeurt (vgl. Gen. XXII noot 1), <hi type="italic">berg Gods</hi> genoemd wordt om hetgeen daar later gebeurd is. - Welke berg met den naam <hi type="italic">Horeb</hi> bedoeld wordt, is niet geheel duidelijk. Dikwijls wordt in de Schriftuur ook de Sinaï met dien naam genoemd. Niettemin schijnen Horeb en Sinaï oorspronkelijk verschillende gedeelten aan te wijzen van het geweldig gebergte, dat bijkans midden in het zuidelijk gedeelte van het Sinaïtische schiereiland omhoog rijst. Vgl. XVII 1 en 6 met XIX 2. Sinaï is de eigenlijke naam van den berg der wetgeving; Horeb, dat ‘droogte’ of ‘dorheid’ beteekent, kan de naam geweest zijn van een anderen berg in de nabuurschap, maar is tevens in het algemeen de naam van geheel die bergstreek, waartoe ook de Sinaï behoort.</div>
<div id="n852">Volgens den grondtekst niet <hi type="italic">de Heer</hi> of Jehova, maar ‘de engel van Jehova’. In het vervolg van het verhaal heet echter die engel, ook in den grondtekst, Jehova en Elohim. Zie bijv. v. 4 en v. 14. Mogelijk voert hier Gods engel als Gods vertegenwoordiger den Godsnaam, maar volgens vele H. Vaders is <hi type="italic">de engel van Jehova</hi> God zelf en wel God de Zoon, die ook bij Mal. III 1 ‘de engel des verbonds’ genoemd wordt.</div>
<div id="n853">De zinnebeeldige beteekenis dezer verschijning werd door de oudste schriftverklaarders reeds opgemerkt. De lage en onaanzienlijke braamstruik (Hebr. ‘doornstruik’) is eene afbeelding van het geringe volk Israël, dat in den vuuroven der verdrukking, zie Deut. IV 20, niet wordt vernietigd, omdat God tot loutering der zijnen de beproeving wel toelaat, maar hen niet aan den ondergang prijsgeeft. Te midden der vlammen is de Heer nedergedaald om het vuur zijner gramschap tegen Egypte te keeren en zijn volk te redden.</div>
<div id="n854">Niet slechts innerlijk, maar ook uiterlijk moet onze eerbied zijn in de nabijheid van God. Met <hi type="italic">ongeschoeide voeten</hi> te gaan is bij de Oosterlingen een soortgelijke betuiging van eerbiedige hulde als bij ons het ontblooten des hoofds, terwijl het verbod om <hi type="italic">nader te treden</hi> in overeenstemming is met ons bewustzijn, dat het den zondigen mensch niet zonder een bepaalde toelating betaamt in de onmiddellijke tegenwoordigheid van den driewerf heiligen God te verschijnen. Vgl. Gen. III 8.</div>
<div id="n855">God noemt zich naar de eerwaardige stamvaders der Hebreërs, omdat Hij aan hen beloofd had eenmaal hunne nakomelingschap in het bezit van Chanaän te stellen. Tevens openbaart Hij zich daarmede als de oude, de eeuwige, de ware God. De afgoden der heidenen zijn nieuw. Vgl. Deut. XXXII 17.</div>
<div id="n856">De zegswijze <hi type="italic">ben Ik nedergedaald</hi> teekent op menschelijke wijze de tusschenkomst van God. Vgl. Gen. XI 5.</div>
<div id="n857">Waar <hi type="italic">melk en honig</hi> als bij stroomen <hi type="italic">vloeien.</hi> Het is een spreekwoordelijke uitdrukking, waarmede de buitengewone vruchtbaarheid en overvloed van het land Chanaän worden aangeduid.</div>
<div id="n858">Die optelling van zoovele volken maakt duidelijk, dat Chanaän in tegenstelling met Gessen een <hi type="italic">ruim</hi> land is.</div>
<div id="n859">Bemoedigend wijst God zijnen dienaar op den uitslag zijner zending. Ongetwijfeld wordt hier een toekomstig teeken gesteld, dat geloofd moet worden. Maar Moses gelooft, en hij weet nu, dat God, even zeker als Hij uit den braamstruik tot hem spreekt, even zeker ook terzelfder plaatse de hulde van het verloste Israël zal aanvaarden. Op eenzelfde wijze zou een koning aan een gevangene, die bij de tijding zijner aanstaande bevrijding mismoedig blijft, ten teeken van zekerheid kunnen beloven, dat die gevangene na enkele maanden een eerambt bij het hof zal bekleeden.</div>
<div id="n860">Deze vraag <hi type="italic">Wat is zijn naam?</hi> is zwaarwichtiger dan zij oppervlakkig schijnt. Anders had zij nimmer Moses in verlegenheid kunnen brengen, daar het volk van Israël God genoegzaam kende bij de verschillende namen, waarmede Hij zich aan de aartsvaders had bekend gemaakt. Zij veronderstelt, dat elke naam van God een openbaring is van zijn goddelijk wezen, dat de naam van God in overeenstemming is met de daden van God. <hi type="italic">Wat is zijn naam</hi> beteekent dan: Hoe zal zich God aan ons openbaren? Volgens deze beteekenis der vraag luidt ook het antwoord van God.</div>
<div id="n861">Alvorens God zijnen naam noemt (v. 15), verklaart Hij dien naam. <hi type="italic">Ik ban, die ben</hi> of volgens de Septuagint ‘Ik ben de zijnde’ geeft de beteekenis van den Godsnaam Jehova. Alleen aan God komt die naam toe. Terwijl alles op aarde begint en eindigt, het <hi type="italic">zijn</hi> ontvangt en verliest, <hi type="italic">is</hi> God alleen van eeuwigheid tot eeuwigheid; <hi type="italic">is</hi> Hij altijd dezelfde God, de onveranderlijke God, onveranderlijk ook in zijne raadsbesluiten gelijk Hij onveranderlijk in zijn wezen is. Met dien naam dan wil zich God onderscheiden van de valsche goden der Egyptenaren en zal Hij zijn volk bemoedigen. Immers reeds als Jehova sloot Hij met Abraham het verbond. Die naam zal in Israel de hoop op de vervulling der groote beloften doen herleven.</div>
<div id="n862">In den grondtekst: ‘<hi type="italic">Ik ben</hi> heeft mij tot u gezonden’. <hi type="italic">Ik ben,</hi> d.i. de ware God, die alleen het volle <hi type="italic">zijn</hi> heeft, of gelijk de H. Joannes (Apoc. I 4, 8) het verklaart: ‘die is en die was en die wezen zal’.</div>
<div id="n863">In den grondtekst: ‘Jehova, de God uwer vaderen enz., heeft mij tot u gezonden’. Als Jehova, de God des verbonds, zal Hij zich metterdaad openbaren en wil Hij voortaan door zijn volk gehuldigd worden. - De zekere uitspraak van den naam Jehova is verloren gegaan, daar de Joden dien, uit eerbied voor God, gewoonlijk niet bezigden, maar Adonaï lazen, waar Jehova te lezen stond. Ook kon de Bijbeltekst zelf het verlies dier uitspraak niet verhinderen, omdat in het oorspronkelijke Hebreeuwsch de woorden zonder eigenlijke klinkers geschreven werden. Ons gebruikelijk ‘Jehova’ dagteekent eerst uit de zestiende eeuw. Het tegenwoordig meer aangenomen ‘Jahve’ schijnt veel beter de ware uitspraak nabij te komen.</div>
<div id="n864"><hi type="italic">De oudsten</hi>, niet in leeftijd, maar door rang en waardigheid. Het zijn de hoofden der stammen, geslachten en familiën. Elke stam had zijn eigen geslachten en elk geslacht was wederom gesplitst in verschillende familiën.</div>
<div id="n865">Op menschelijke wijze wordt hier Gods raadsbesluit van Israël's redding aangekondigd. God gaat handelen, als hadde Hij thans eerst van de verdrukking kennis genomen. Vgl. Gen. XVIII 21. De zegswijze <hi type="italic">Voorwaar Ik heb u bezocht</hi> spreekt letterlijk de vervulling uit van Joseph's laatste woorden. Zie Gen. L 24.</div>
<div id="n866">Met <hi type="italic">den weg van drie dagen</hi> of dagreizen is waarschijnlijk de reis naar Horeb bedoeld, dat in die tijdruimte langs den kortsten weg bereikt kon worden. God gelast slechts dit bescheiden verzoek te doen, ten einde de schuld van Pharao des te duidelijker te doen blijken. Wat er gebeurd zou zijn, zoo Pharao dit verzoek hadde toegestaan, is een ijdele vraag. God, die ook de vrije daden der menschen vooruit kent, wist dat ook dit weinige geweigerd zou worden.</div>
<div id="n867"><hi type="italic">Tenzij</hi> gedwongen <hi type="italic">door de machtige hand</hi> van God.</div>
<div id="n868"><hi type="italic">Niet ledig</hi>, niet met ledige handen, niet zonder loon voor den langdurigen slavenarbeid.</div>
<div id="n869">Zoo woonden dus de Israëlieten niet geheel afgezonderd, maar gedeeltelijk althans tusschen de Egyptenaren. Het bevel om van de Egyptische geburen de kostbaarheden niet te leenen, maar onvoorwaardelijk te <hi type="italic">vorderen</hi>, wordt later XI 2 ook voor de mannen gegeven. Zij moesten die sieraden en kleederen <hi type="italic">op hunne zonen en dochters leggen,</hi> te weten om hen daarmede te versieren en te kleeden. Van onrechtvaardigheid kan te dezer zake geen sprake zijn. Die berooving der vijanden zou slechts een kleine vergoeding zijn voor den arbeid in de dwangdiensten en voor de bezittingen, welke Israël in Egypte achterliet. Overigens wist God, wien alles toebehoort, hoe rechtmatig Hij dit gebod gaf, en paste het slechts aan Israël te gehoorzamen.</div>
<div id="n870">Die opwerping was werkelijk te verwachten. Sedert de dagen van Jacob immers had God zich niet meer op buitengewone wijze geopenbaard. De Heer geeft dan ook aan Moses de gave der wonderen en zoo te gelijk het middel om het volk te overtuigen.</div>
<div id="n871">Die <hi type="italic">staf</hi> was geen gewone, alledaagsche staf of stok (Hebr. ‘makkel’), gelijk die, waarmede eens Jacob vluchtte (Gen. XXXII 10), maar waarschijnlijk een lange, van boven omgebogen staf van eenige waarde (Hebr. ‘matte’. Vgl. Gen. XXXVIII 18), gelijk nog de Arabieren der woestijn dien gebruiken, gelijk ook op de oude Egyptische afbeeldingen verschillende personen dien in de hand houden.</div>
<div id="n872">Dit teekent zoo natuurlijk mogelijk de waarachtigheid van het wonder. Hij zag inderdaad <hi type="italic">eene slang.</hi></div>
<div id="n873">Tusschen de plooien van het gewaad.</div>
<div id="n874">Sneeuwwit was de hand door de melaatschheid. De meestal ongeneeslijke witte melaatschheid was bij de Hebreërs wel bekend. Vgl. Lev. XIII 3; Num. XII 10.</div>
<div id="n875">Beide wonderen spraken inderdaad duidelijk. Het eerste zeide overtuigend, dat Moses door God gezonden was. Het tweede deed hetzelfde en gaf daarenboven te verstaan, dat die gezant Gods, wien zulk eene macht was toevertrouwd, ten verderf en ten heil alles vermocht en gehoorzaamd moest worden.</div>
<div id="n876">Ook dit wonder was een sprekend wonder, dat in het moedelooze volk het vertrouwen moest doen herleven. Had Moses die macht over het water der rivier, aan welke Egypte goddelijke eer bracht, dan moest hij ook door de kracht Gods sterker zijn dan de Egyptenaren en hunne goden.</div>
<div id="n877">Volgens den grondtekst zegt Moses, dat hij noch sedert gisteren en eergisteren, d.i. vroeger, noch sedert de Heer met hem spreekt, welsprekend is. Hij is zwaar van mond en zwaar van tong. - Waarschijnlijk bedoelt hij met die woorden, welke misschien niet vrij van overdrijving zijn, dat hij in het openbaar en voor aanzienlijke personen niet wist te spreken. Dat hem echter de gave der echte welsprekendheid niet heeft ontbroken, bewijst de Pentateuch overvloedig.</div>
<div id="n878">Volgens vele oudere schriftverklaarders zou Moses met die woorden den beloofden Messias (Gen. XLIX 10) afsmeeken, opdat deze de zware taak vervulle. Volgens vele nieuweren vraagt hij alleen, dat God niet hem, maar een ander zenden zal.</div>
<div id="n879">De ootmoedigheid van Moses werd kleinmoedigheid. Vandaar dat God <hi type="italic">zich vertoornde,</hi> altijd echter op zulk eene wijze, gelijk het vervolg der geschiedenis aantoont, als een vriend zich vertoornen kan op zijn welbeminden vriend. Overigens is die vermelding van Gods toorn evenals de voorafgaande aanteekening van Moses' gebrek aan welsprekendheid een dier talrijke kleine trekken, welke Moses als den schrijver aanwijzen. Nooit zou een later schrijver vermoed hebben, dat de groote godsman traag van tong of dat God op hem vertoornd geweest was.</div>
<div id="n880">Waarom Aäron naar den stam, waaruit hij gesproten was, <hi type="italic">Leviet</hi> genoemd wordt, is niet duidelijk. Wellicht droeg hij dien toenaam ter onderscheiding van anderen, die denzelfden naam hadden.</div>
<div id="n881">Krachtiger zegt de grondtekst, dat Moses voor Aäron God zal zijn. Als Gods vertegenwoordiger en drager van Gods woord en wondermacht zou Moses in zekeren zin God zelf zijn.</div>
<div id="n882">Mijne bloedverwanten. Zie Gen. XXXI noot 8.</div>
<div id="n883">Terwijl Moses zich voorbereidt voor de reis, bemoedigt hem God opnieuw door deze openbaring, ten einde alle vrees van hem te doen wijken.</div>
<div id="n884">Zoo heet voortaan Moses' staf om de wonderkracht, welke God met dien staf verbonden heeft. Die staf zal Pharao's macht verbrijzelen.</div>
<div id="n885">Deze zegswijze schijnt de verhardheid van Pharao aan Gods werking toe te schrijven, terwijl toch in het vervolg der geschiedenis duidelijk genoeg (zie bijv. VIII 15 en IX 27) te kennen wordt gegeven, dat Pharao zelf van zijn ongeluk alle verantwoording draagt. <hi type="italic">De verhardheid des harten</hi> kan onder dubbel opzicht beschouwd worden, te weten als zonde en als straf van zonde. Altijd nu is de zondaar zelf de oorzaak zijner zonde en bijgevolg ook der door die zonde verdiende straf. Hij alleen doet de zonde en haalt zich door te zondigen de straf op den hals. Slechts voor zoover de verdiende straf op den zondaar wordt toegepast, moet noodzakelijk gedacht worden aan de werking van God, den Straffer van het kwaad. Wat dan deed God met betrekking tot deze straf der verhardheid? Volgens den H. Augustinus <hi type="italic">(Ep. 194 ad Sixt. Cap. III n. 14)</hi> verhardt de Heer den zondaar niet door hem boosheid te geven, maar door hem barmhartigheid te onthouden. Derhalve verhardde God Pharao in dien zin, dat Hij hem niet redde uit zijnen door eigen toedoen veroorzaakten toestand. Hij had door zijne alles vermogende genade hem tot inkeer kunnen brengen, maar deed dit niet, omdat Pharao wegens zijne misdaden geene barmhartigheid waardig was. - Nog in een anderen, eveneens oneigenlijken zin kan gezegd worden, dat God Pharao verhardde. Zeker bleef deze door eigen schuld verstokt en verhardde hij zich meer en meer uit vrijen wil tegen alle wonderen Gods. Daar echter God die wonderen deed en te gelijk hunne uitkomst in Pharao voorzag en toeliet, gaf Hij eenigermate aanleiding tot de verhardheid des konings. Immers zonder die wonderen van God zou zij nooit zoo klaarblijkelijk hebben uitgeschenen noch ook tot zulk een uiterste zijn gekomen. Maar te gelijk staat het vast, dat God die verhardheid niet wilde en dat zijne wonderen allereerst de bedoeling en ook de kracht hadden om Pharao tot inkeer te brengen. Het waren gaven van Gods genade. Eveneens echter als in den gloed van het zonnelicht het was smelt en het slijk hard wordt, zoo bekeert zich de een en verhardt zich de ander onder den invloed der goddelijke genade. Maar altijd gebeurt dit laatste bij den met verstand en vrijen wil begaafden mensch ten gevolge van het verachten en misbruiken der genade, ten gevolge zijner eigen vrijwillige boosheid. - Op de vraag, waarom de verhardheid van Pharao hier zoo nadrukkelijk als een door God beschikte straf is voorgesteld, luidt het antwoord, dat dit strekken moest tot bemoediging en geloofsversterking van Moses met zijn volk. Uit deze aankondiging toch bleek duidelijk, dat die verhardheid niet alleen voorzien werd door God, maar ook in overeenstemming met zijn goddelijk raadsbesluit dienen zou om des te meer zijne groote liefde voor Israël, zijne geduchte gestrengheid tegen Israël's verdrukker te doen uitschijnen.</div>
<div id="n886">Voor Pharao, die zich zoon der goden noemde, kon deze zegswijze niets duisters hebben. Daar met de eerstgeboorte bijzondere voorrechten verbonden waren, beteekent de uitdrukking, dat Israël door God tot zijn bevoorrecht volk is uitverkoren. Te gelijk wijst ze er op, dat ook de andere volken Gods kinderen mogen heeten, die de bestemming hebben om eens met den eerstgeborene deel te hebben in de erfenis des vaders.</div>
<div id="n887">Zoo moest Moses spreken, nadat al de wonderteekenen (v. 21) vruchteloos waren gebleken. Vgl. XI 5.</div>
<div id="n888">In plaats van <hi type="italic">kwam hem te gemoet</hi> heeft het Hebr. ‘overviel hem’ of ‘viel hem aan’. Op wat wijze God zijnen dienaar met den dood bedreigde, wordt niet medegedeeld, maar dat het nalaten der besnijdenis van Moses' jongsten zoon die bedreiging veroorzaakte, blijkt uit hetgeen volgt. Waarschijnlijk droeg Sephora door haren onwil het meest schuld aan het verzuim.</div>
<div id="n889">Ook ten tijde van Josuë werden bij de besnijdenis <hi type="italic">steenen</hi> messen gebruikt. Vgl. Jos. V 2.</div>
<div id="n890">Volgens den grondtekst schijnt zij <hi type="italic">Moses' voeten aangeraakt te hebben,</hi> doordat zij de voorhuid haars zoons voor zijne voeten wierp. Hare woorden zeggen, waarom zij, hoe ongaarne ook, de besnijdenis verrichtte. Het leven van haren echtgenoot vorderde dien prijs en door het <hi type="italic">bloed</hi> van haar kind, dat zij met weerzin stortte, was hij haar andermaal tot <hi type="italic">bruidegom</hi> gegeven.</div>
<div id="n891">De grondtekst bedoelt vermoedelijk, dat zij zoo sprak, nadat God van hem afliet. Misschien werden ook de woorden <hi type="italic">om de besnijdenis</hi> door Sephora gesproken en zijn zij een beperkende toevoeging van <hi type="italic">bruidegom des bloeds.</hi> Met die woorden erkent zij dan, nadat zij Moses' leven buiten gevaar ziet, dat God niet juist in het vergieten van bloed behagen had, maar de opvolging van het gebod der besnijdenis vorderde. Overigens hebben deze duistere verzen tot velerlei verklaring aanleiding gegeven. - Waarschijnlijk zond Moses nu zijne vrouw en kinderen naar Jethro terug, daar zeker de jongste zoon na zijne besnijdenis, de vermoeienissen der reis niet meer kon doorstaan. Vgl. XVIII 2.</div>
<div id="n892">Nadat nu het verzuim hersteld is, dat God vooral in zijn uitverkoren dienaar niet dulden kon, worden aanstonds weder nieuwe blijken der goddelijke goedgunstigheid aan Moses geschonken. Vgl. v. 14.</div>
<div id="n893">Vgl. III noot 15.</div>
<div id="n894">Uit dat geloof des volks en zijne aanbidding van God blijkt, dat de aan de aartsvaders gedane beloften nog niet vergeten waren.</div>
<div id="n895">Naar men vrij algemeen houdt, was deze <hi type="italic">Pharao</hi> de zoon van Ramses II, met name Menephta I. Volgens de oorkonden hield hij gewoonlijk zijn verblijf te Memphis, Heliopolis en Ramses (Ramesses) of ook te Tanis. In laatstgenoemde stad woonde destijds de koning. Tanis is de stad der tien plagen. Vgl. Psal. LXXVII 12, 43.</div>
<div id="n896">De grondtekst heeft: ‘Dit zegt Jehova, de God van Israël’. Naar gewoonte vertaalt de Vulgaat Jehova met <hi type="italic">Heer,</hi> maar blijkbaar is hier Jehova als de bijzondere naam van Israël's God aangewezen.</div>
<div id="n897">Deze aankondiging kon geen bevreemding wekken. Ieder volk offerde aan zijne goden en vierde hun ter eere feesten. Dat de woestijn als offerplaats werd aangewezen, moest ook den Egyptenaren redelijk toeschijnen. Vgl. VIII 26.</div>
<div id="n898">Het was wellicht waar, dat Pharao <hi type="italic">den Heer</hi> of Jehova niet kende. Maar zijne woorden hebben nog ruimere beteekenis. De koning, die de Hebreërs als een slavenvolk veracht, weigert ook hunnen God en diens macht te erkennen.</div>
<div id="n899">Onmiddellijk, door hen met de pest te straffen, of middellijk, door hen aan het zwaard van vijanden over te leveren, zou wellicht Jehova het niet opvolgen van zijn gebod wreken.</div>
<div id="n900">Het is tot Moses en Aäron en de oudsten des volks gezegd. Zij vertegenwoordigen geheel het volk Israël.</div>
<div id="n901"><hi type="italic">De opzichters der werken</hi> waren Egyptenaren. Vgl. I noot 12. Onder hen stonden <hi type="italic">de drijvers</hi>, in den grondtekst ‘soterim’, welke benaming letterlijk ‘schrijvers’ beteekent. Zij werden zoo genoemd, omdat zij, als verantwoordelijke onderopzichters, van alles aanteekening hielden. Uit het volk der Hebreërs genomen, gelijk de grondtekst v. 14 zegt, moesten zij onder hunne volksgenooten den dwangarbeid regelen, het karig rantsoen uitdeelen en alles volgens de voorschriften der Egyptische opzichters volbrengen.</div>
<div id="n902"><hi type="italic">Het stroo</hi> werd fijn gehakt en vervolgens onder het leem gemengd, dat dan, op de bepaalde maat afgestoken en in de zon gedroogd, de tichelsteenen leverde. Hoewel ook de meer duurzame, in het vuur gebakken steenen niet onbekend zijn geweest, werden toch de groote bouwwerken in Egypte, wegens de schaarschheid van brandstof, met in de zon gedroogde tichelsteenen gebouwd, zooals nog de puinen dit aantoonen. Vgl. I noot 15. De geheele toebereiding der steenen is op eene in een grafkelder bij Thebe gevonden afbeelding aanschouwelijk voorgesteld.</div>
<div id="n903">De grondtekst heeft: ‘om <hi type="italic">kas</hi> te verzamelen voor stroo’. Gewoonlijk hield men, dat met dit Egyptische woord de ‘stoppelen’ of ledige halmen der afgemaaide korenvelden bedoeld waren. Maar volgens de egyptologen is <hi type="italic">kas</hi> het riet, dat aan de oevers van den Nijl en van de poelen groeit. Inderdaad hebben de Hebreërs ook met dat riet het leem der tichelsteenen vermengd. Vgl. I noot 15.</div>
<div id="n904">In den grondtekst ‘de nogsim’. Vgl. I noot 12.</div>
<div id="n905">In den grondtekst: ‘En de soterim (de schrijvers of onderopzichters) der kinderen van Israël, die de nogsim (de opzichters) van Pharao over hen gesteld hadden, werden geslagen’ enz.</div>
<div id="n906">Geen ongeloof of twijfel of ongeduld doet Moses zoo spreken. Hij zoekt in zijne bedruktheid troost en hulp bij God, die dan ook op dat klagend smeekgebed een bemoedigend antwoord geeft.</div>
<div id="n907">Door de <hi type="italic">sterke</hi> en <hi type="italic">krachtige hand</hi> van God gedwongen, zal hij Israël's uittocht toelaten en zelfs bespoedigen.</div>
<div id="n908">De grondtekst heeft v. 2 en 3: ‘En Elohim sprak tot Moses en zeide tot hem: Ik ben Jehova; en Ik ben verschenen aan Abraham, Isaäc en Jacob als El Sjaddaï (God de Almachtige), en bij mijnen naam Jehova ben Ik hun niet bekend geweest’. Niet weinigen verstaan dit in dien zin, dat de Godsnaam Jehova oudtijds niet gekend was en eerst aan Moses (III 14) geopenbaard is geworden. Ter verklaring van het feit, dat toch zoo dikwijls die naam reeds in Genesis voorkomt, wordt dan gezegd, dat Moses, toen hij dit boek schreef, den naam Jehova reeds kende en dus als Godsnaam kon bezigen. Die verklaring is echter niet altijd (vgl. Gen. XXII noot 1 en 6) voldoende, en dat Moses inderdaad, waar hij slechts verkoos, een ongekenden Godsnaam kon gebruiken en bijv. als met opzet den aartsvaders woorden in den mond mocht leggen, welke zij niet verstonden (zie Gen. IX 26; XIV 22; XV 2 enz.), is moeielijk aan te nemen. Meer aannemelijk is de andere opvatting. Gelijk schier elke bladzijde van Genesis uitwijst, kenden de aartsvaders zeer goed den Godsnaam Jehova. Ook hadden de Israëlieten in Egypte dien naam niet vergeten. Immers Moses moest, juist ten einde zich als Gods gezant te doen kennen, aan hen zeggen, dat hij door Jehova gezonden was. Maar tot hiertoe was die Godsnaam niet in de volle kracht van zijne beteekenis gekend geweest. Vgl. III noot 11 en 12. Als El Sjaddaï, als de almachtige God, die zijne beloften <hi type="italic">kan</hi> vervullen, had zich de Heer aan hen geopenbaard en aan Abraham beloofd zijn verbond ten uitvoer te brengen (zie Gen. XVII 1), als Jehova, de onveranderlijke, de getrouwe en altijd dezelfde God, die zijne beloften <hi type="italic">vervult,</hi> ging Hij zich thans openbaren en ten volle doen kennen. Vgl. de volgende noten. - Naar de gewoonte der Joden, die uit eerbied voor den naam Jehova, overal <hi type="italic">Adonaï</hi> plegen te lezen, waar Jehova geschreven staat, heeft de Vulgaat hier ter plaatse <hi type="italic">Adonaï</hi>, terwijl zij anders Jehova gewoonlijk met Dominus (Heer) vertaalt in navolging van de Septuagintvertaling, welke ‘Kyrios’, een woord van dezelfde beteekenis, gebruikt.</div>
<div id="n909">God verklaart hier, op wat wijze de aartsvaders Jehova niet gekend hebben en hunne kinderen Jehova nu zullen kennen. Chanaän was aan de aartsvaders beloofd, maar niet gegeven. En zoo hadden zij in hun wondervol leven voorzeker God leeren kennen als den Almachtige, die zijn woord kan gestand doen, maar niet als Jehova, die zijn woord trouw vervult. Op die wijze zouden Hem nu hunne kinderen leeren kennen. Vgl. v. 5-8.</div>
<div id="n910">Nog eens met nadruk: ‘Ik ben Jehova’. Omdat God dien beteekenisvollen naam niet vergeefs voert, omdat Hij waarlijk. Jehova is, daarom zal Hij hen uitvoeren enz.</div>
<div id="n911">Met vertoon van groote wondermacht en onder zware kastijdingen waarmede mijne gerechtigheid Egypte, zal treffen.</div>
<div id="n912">Proefondervindelijk zouden zij bij de vervulling der belofte <hi type="italic">weten</hi>, dat Hij Jehova was.</div>
<div id="n913">Bij eedzwering werd <hi type="italic">de hand opgeheven.</hi> Vgl. Gen. XIV 22. Deze menschelijke zegswijze herinnert er dus aan, dat God aan de aartsvaders Chanaän bij eede beloofd had. Vgl. Gen XXVI 3; XIII noot 11.</div>
<div id="n914">Vgl. noot 4.</div>
<div id="n915">In de beeldspraak der Hebreërs kan ‘onbesnedenheid’ elke soort van gebrekkigheid beteekenen. <hi type="italic">Onbesneden van lippen</hi> is ‘niet welsprekend’ of ‘gebrekkig van taal’. Het antwoord op deze opwerping volgt eerst VII 1.</div>
<div id="n916">Dit vers is een korte samenvatting van hetgeen tot hiertoe verhaald werd en dient te gelijk tot overgang op de volgende geslachtslijst van Moses en Aäron. Passend prijkt hier die geslachtslijst der twee godsmannen, die zulk een verheven zending en waardigheid bij hun volk vervuld hebben, te meer wijl bij de Hebreërs de afstamming eene zaak van het hoogste belang werd gerekend.</div>
<div id="n917">Zeer beknopt worden hier slechts de hoofden ‘van hunne vaderlijke huizen’, gelijk het Hebreeuwsch heeft, of anders gezegd de eerste hoofden der verschillende geslachten in de stammen Ruben en Simeon opgeteld. Klaarblijkelijk dient deze vermelding der twee oudste zonen van Jacob alleen om den geslachtsrang van Levi, Jacob's derden zoon, te doen uitkomen, wiens stamlijst veel nauwkeuriger, hoewel ook onvolledig, gegeven zal worden.</div>
<div id="n918">Tusschen Levi en Moses moeten meer geboorten geweest zijn. Van Joseph tot Josuë worden I Par. VII 22-27 elf geslachten genoemd en reeds één jaar na den uittocht telt het geslacht van Caäth (Num. III 27, 28) acht duizend zeshonderd mannelijke afstammelingen. Dergelijke uitlatingen in de geslachtsregisters komen dikwijls voor. Vgl. I Esdr. VII 3, waar met verzwijging van zes geboorten, gelijk blijkt uit I Par. VI 7-10, Azarias, zoon van Johanan, de zoon van Marajoth genoemd wordt. Caäth was dus de voorvader, niet de grootvader van Moses. Volgens niet weinigen kan eveneens <hi type="italic">Amram</hi> slechts in wijderen zin de vader van Moses zijn. Immers, zoo zegt men, indien voor Amram, vgl. v. 18, het vierde van Caäth's bovengemelde nakomelingschap wordt berekend, dan zou Moses, verondersteld dat die Amram zijn vader was, meer dan twee duizend broeders en neven gehad hebben! Niettemin kan Amram inderdaad Moses' vader geweest zijn en het klinkt zelfs onwaarschijnlijk, dat alleen de naam zijner moeder zou zijn opgeteekend. Mogelijk toch hebben juist ten tijde van Moses, toen de eigenlijke geschiedenis des volks begon, de geslachten van Caäth hunne historische namen gekregen naar de meest opmerkelijke personen, die in die geslachten toen leefden.</div>
<div id="n919">Volgens den grondtekst was <hi type="italic">Jochabed</hi> zijns vaders zuster. Dergelijke huwelijken werden eerst later door de Wet verboden.</div>
<div id="n920">Die woorden verklaren, waarom ook de zonen van Isaär en Oziël alsmede van Isaär's zoon Core en de zonen van Aäron met Eleazar's zoon Phineës zijn opgenoemd. De afstammelingen van Isaär's zoon Core en van Oziël vormden later de voornaamste Levietische familiën, terwijl boven alle geslachten van Levi Aäron met zijne nakomelingschap, in de lijn van Eleazar en Phineës, door den luister van het priesterschap schitteren zou. Het was dan van belang den oorsprong dier aan zienlijkste geslachten te vermelden. Daarentegen wordt van Moses' geslacht gezwegen, omdat zijne waardigheid geheel persoonlijk was en zijne nakomelingen tot de gewone levieten zouden behooren.</div>
<div id="n921"><hi type="italic">Volgens hunne afdeelingen,</hi> niet in ordelooze vlucht, maar overeenkomstig de ordelijke verdeeling des volks in stammen, geslachten en familiën door middel van een goed geregelden uittocht.</div>
<div id="n922"><hi type="italic">Dit is Moses en Aäron,</hi> te weten, dit is hun geslachtsboek. Wordt v. 26 Aäron als de oudste het eerst genoemd, hier aan het einde staat Moses vooraan als de eerste in waardigheid.</div>
<div id="n923"><hi type="italic">Ten dage</hi> enz. De grondtekst heeft: ‘En het geschiedde ten dage’ enz. Het door de geslachtslijst onderbroken verhaal wordt in dit en de twee volgende verzen wederom opgevat, waar het was afgebroken.</div>
<div id="n924"><hi type="italic">Profeet</hi> (Hebr. Nabi) beteekent hier tolk of woordvoerder. Zie het volgend vers. Vgl. Gen. XX noot 5.</div>
<div id="n925">Zie IV noot 16.</div>
<div id="n926">Blijkbaar is de staf van Moses bedoeld. Zie IV 17. Voor Pharao zou Moses' woord Aäron's woord en zijn staf Aäron's staf zijn.</div>
<div id="n927">De twee voornaamsten bleven in de Joodsche overlevering bij name gekend. Paulus noemt hen (II Tim. III 8) Jannes en Jambres (Vulg. Mambres).</div>
<div id="n928">Vanouds was de slangenbezwering eene vlijtig beoefende kunst in Egypte en ook nu levert zij daar nog verbazingwekkende uitkomsten. Waarschijnlijk bootsten de toovenaars het wonder na met behulp des duivels. Deze toch kan werkingen teweegbrengen, welke wonderen schijnen, omdat zij geheel en al buiten het bereik der menschelijke navorsching en kracht liggen. God liet zijne tegenstrevers begaan. Toen echter Aäron's <hi type="italic">staf,</hi> d.i. de slang, die Aäron's staf geweest was, hunne slangen verslond, bleek duidelijk het verschil tusschen zijne en hunne macht. De waarheid, zegt Tertulliaan, verslond hunne leugen.</div>
<div id="n929">De grondtekst heeft: ‘gelijk Jehova gesproken had’.</div>
<div id="n930">Mogelijk ging Pharao des morgens zijne hulde brengen aan den Nijl, die als de heilige stroom afgodisch geëerd werd. Overigens was de oever der rivier de gewone heerweg, langs welken de stedelingen zich voor hunne zaken en vermaken bewogen.</div>
<div id="n931">Deze optelling openbaart een nauwkeurige kennis des lands. De <hi type="italic">stroomen</hi> zijn de armen van den Nijl, die de eenige stroom van Egypte is; de <hi type="italic">kanalen</hi> dienden om het water zooveel doenlijk over geheel het land te verdeelen; de <hi type="italic">poelen</hi>, in den grondtekst de vijvers, zijn de door den Nijl gevormde groote meeren; de <hi type="italic">waterbekkens</hi> zijn de vergaarbakken of putten, de poelen en plassen, waarin na de tijdelijke overstrooming van den Nijl het water bewaard bleef ten dienste van hen, die ver van de rivier woonden.</div>
<div id="n932">De Egyptenaren, die aan den oever der rivier of der kanalen wonen, bewaren nog hunnen voorraad Nijlwater in <hi type="italic">vaten,</hi> te weten in groote aarden kruiken, waarin het aanvankelijk troebele water bezinkt en helder wordt.</div>
<div id="n933">Hier begint de reeks der schrikkelijke wonderen of plagen, welke Moses' zending bewijzen en te gelijk straffen zijn voor een zondig volk. - Wat de verandering van het water in <hi type="italic">bloed</hi> betreft, kan de vraag gesteld worden, of dit in den eigenlijken zin te verstaan is, of wel eenigermate op eenzelfde wijze begrepen mag worden als bijv. Joël II 31, dat nl. het water troebel werd, een bloedkleur aannam en zonder werkelijk bloed te zijn, walgelijk en verderfelijk was als bedorven bloed. Vele nieuweren verklaren zich voor die tweede opvatting. Zij herinneren er aan, dat telken jare bij het wassen van den Nijl het water enkele dagen bloedkleurig wordt, en meenen daarom, dat ook deze plaag gelijk de volgende plagen een inderdaad Egyptisch karakter heeft en dat bij dit wonder evenals bij de volgende wonderen de eindige oorzaken werkten, altijd echter op waarlijk wonderbare wijze, niet volgens de haar eigen orde, maar volgens de ingrijpende almacht van God. Dat ook bij deze verklaring de verandering van het water in bloed een waarachtig wonder blijft, blijkt verder nog duidelijker, wanneer met die eerste der plagen het vermelde natuurverschijnsel wordt vergeleken. Niet alleen toch komt dit, tegenwoordig althans, alleen voor in Opper-Egypte en wel gedurende de maand Juli, terwijl Tanis, de stad der plagen, in Beneden-Egypte lag en de gebeurtenis van het bijbelverhaal waarschijnlijk op anderen tijd heeft plaats gegrepen; niet alleen ook is het bloedachtige water van den wassenden Nijl onschadelijk voor dieren en menschen, terwijl de door Aäron geslagen stroom voor de menschen walgingwekkend was en de visschen er in stierven, maar vooral tastbaar blijkt het onderscheid tusschen natuurverschijnsel en wonder hieruit, dat deze verandering van het water in bloed plotseling geschiedde, niet overeenkomstig de gewone werking der bestaande natuurkrachten, maar op een wenk van Moses, op het machtwoord van God.</div>
<div id="n934">Voor de nabootsing van het wonder kunnen zij het water gebruikt hebben, dat in de gegraven putten (zie v. 24) gevonden werd, of wel lieten zij, gelijk de H. Augustinus meent, water aanbrengen uit het naburige land Gessen, dat door de plaag niet getroffen was.</div>
<div id="n935"><hi type="italic">Zeven dagen</hi> duurde de plaag. Het genoemde natuurverschijnsel, dat de Nijl een bloedkleur heeft, duurt gewoonlijk ongeveer twintig dagen.</div>
<div id="n936">De grondtekst heeft: ‘in uwe bakovens en in uwe baktroggen’.</div>
<div id="n937">Hoewel zij het wonder nabootsten, bleek het verschil tusschen hen en de godsgezanten duidelijk genoeg. Alleen de laatsten konden de plaag doen ophouden, gelijk ook Pharao begreep.</div>
<div id="n938">Zoo sprak hij, misschien omdat hij meende, dat zulk een wonderwerk niet terstond kon geschieden, of wel omdat hij Moses den tijd wilde laten tot God te bidden. Wellicht koos hij zelfs opzettelijk dit uitstel om des te gemakkelijker, bij afwezigheid van Moses, zijne toestemming in Israël's vertrek te kunnen herroepen.</div>
<div id="n939">De zin is volgens den grondtekst, dat <hi type="italic">het stof</hi> in <hi type="italic">muggen</hi> veranderen zal. De aangekondigde plaag was den Egyptenaren niet onbekend. Nog zijn de muggen (de moskieten) in Egypte, bijzonder gedurende de herfstmaanden, dikwijls een landplaag.</div>
<div id="n940">Zoo beschaamde de Heer juist door dat nietige insect hunne zwarte kunst en noodzaakte Hij hen tot die bekentenis, dat hier een bovennatuurlijke, een goddelijke kracht werkzaam was.</div>
<div id="n941">Gelijk de H. Augustinus meent, hadden ook de vorige plagen <hi type="italic">het land Gessen</hi> niet geteisterd. Juist daar zullen de toovenaars hunne kunst getoond hebben, wijl alleen dat gewest hun daartoe nog de gelegenheid bood. Daar echter thans die teekenen beginnen, welker nabootsing in Gessen door de toovenaars niet eens meer beproefd zal worden, geschiedt eerst hier deze nadrukkelijke vermelding.</div>
<div id="n942">Zoo moest Pharao leeren, dat <hi type="italic">de Heer</hi> of Jehova <hi type="italic">in het midden der aarde</hi> als in het midden van zijn koninkrijk troonde, dat Hij de Koning der wereld was en over geheel de aarde, ook over Egypte, zijne opperheerschappij uitoefende.</div>
<div id="n943">Onmiddellijk, zonder dat Aäron Moses' staf ter hand nam, werkte God waarschijnlijk dit wonder, opdat niet aan dien staf op bijgeloovige wijze bovennatuurlijke kracht zou worden toegeschreven. Volgens de Grieksche vertaling zijn de hondsvliegen bedoeld. Ook nu nog zijn dikwijls de vliegen voor de bewoners van Egypte een schrikkelijke plaag.</div>
<div id="n944">Koe en tortelduif bijv. waren den Egyptenaren heilig. Zulke dieren te dooden was hun <hi type="italic">een gruwel,</hi> een heiligschennis.</div>
<div id="n945">Zoo schitterde Gods wondermacht niet minder in de plotselinge verdwijning der vliegen als in hunne voor spelde komst.</div>
<div id="n946">Dit worde begrepen in verband met v. 3. De daar opgenoemde diersoorten <hi type="italic">in de velden</hi> zijn bedoeld, en zoo bleven er ook na de pest nog in leven, gelijk v. 9 aantoont. Bovendien mag <hi type="italic">alle beesten</hi> in den zin van <hi type="italic">allerlei</hi> beesten begrepen worden. Vgl. Gen. XXIV 10. Nog is de veepest in Egypte een welbekende plaag.</div>
<div id="n947">Waarschijnlijk uit eenen ticheloven, een der werktuigen van Israël's verdrukking, moest de asch genomen worden. Dat strooien der asch was een zinnebeeldige handeling, welke de aandacht trekken, de verbeelding treffen, den indruk van het wonder vermeerderen zou.</div>
<div id="n948">De grondtekst: ‘En zij zal tot stof worden over geheel het land Egypte en zal aan de menschen en aan het vee tot zweren worden, welke in gezwellen uitbreken, in geheel het land Egypte’. Deze plaag was de eerste, welke rechtstreeks ook de menschen aantastte. Boosaardige huidontsteking is in het Nijldal geenszins zeldzaam. Vgl. Deut. XXVIII 27. Het bovennatuurlijke lag hier in de wijze, waarop God plotseling en geweldig na uitdrukkelijke aankondiging Egypte door de natuurkrachten zou kastijden.</div>
<div id="n949">Alvorens de laatste plagen af te zenden, welke de verschrikkelijkste zijn en niet alleen Pharao's bezittingen en onderdanen, maar ook hem zelf en tot in het <hi type="italic">hart</hi> treffen, dat verstokte hart met zwaren angst en rouw vervullen zullen, kondigt God den koning dit aan om hem tot heilzaam nadenken te brengen. Met v. 14 begint die dreigende aankondiging. Volgens den grondtekst is de zin der twee volgende verzen, dat God nu reeds zijne hand had kunnen uitstrekken om koning en volk van Egypte door de pest te verderven, maar Hij liet Pharao nog bestaan, ten einde hem zijne kracht te doen gevoelen en over de gansche aarde zijne glorie te verbreiden.</div>
<div id="n950">God, die den dood des zondaars niet wil, laat aan Pharao nog tijd tot inkeer.</div>
<div id="n951">Zoo toonde zich God zelfs bij die strenge kastijding nog barmhartig en trachtte Hij door zijne waarschuwing de straf nog zooveel mogelijk te verzachten, zeker vooral om wille van hen onder het Egyptische volk, die Hem vreesden. Vgl. v. 20.</div>
<div id="n952">Behalve aan de zeekust is in Egypte <hi type="italic">de hagel</hi> een uiterst zeldzaam natuurverschijnsel. Een geweldigen indruk dan moest die hagelslag teweegbrengen, waarmede bovendien een vervaarlijk onweder gepaard ging, zoodat <hi type="italic">hagel en vuur</hi> te gelijk van den hemel vielen, terwijl alles op het veld onder den regen van ijssteenen gekneusd en gepletterd werd.</div>
<div id="n953">De ware vreeze Gods, welke den menschelijken wil onderworpen maakt aan den goddelijken wil, ontbrak hun. Zij vreesden alleen de kastijding.</div>
<div id="n954">Aangaande den juisten tijd der zevende plaag verschillen eenigszins de berekeningen. Sommigen noemen het einde van Januari of de eerste helft van Februari, anderen het einde van Februari of het begin van Maart. Intusschen blijkt hier bij vergelijking met den tijd van den uittocht in de maand Abib (XIII 4), welke ongeveer met onze maand April overeenkomt, dat de laatste plagen elkander bij korte tusschenpoozen zijn opgevolgd. Hetzelfde mag ook met waarschijnlijkheid van de eerste plagen vermoed worden. Vgl. VII 25 en VIII 1.</div>
<div id="n955">Deze vluchtige opmerking aangaande de verschillende graansoorten openbaart op zeer eenvoudige wijze zulk eene kennis van het land, als slechts verwacht kan worden van iemand, die in Egypte geleefd heeft.</div>
<div id="n956">Letterlijk heeft de grondtekst: ‘ging hij voort met zondigen’.</div>
<div id="n957">De grondtekst: ‘En hij verzwaarde (verstokte) zijn hart, hij en zijne dienstknechten; en het hart van Pharao sterkte zich en hij liet’ enz. Duidelijk wordt hier de verharding van Pharao's hart aan Pharao's eigen boozen wil toegeschreven. Vgl. IV noot 16.</div>
<div id="n958">Moses wordt als vertegenwoordiger van geheel zijn volk toegesproken. Op wat wijze Israël later van geslacht op geslacht die wonderen overleverde, leeren o.a. Psal. LXXVII en CIV. - In plaats van <hi type="italic">hoe dikwijls</hi> heeft de grondtekst: ‘wat Ik verricht heb in Egypte en mijne teekenen, welke Ik aan hen gedaan heb’ enz.</div>
<div id="n959">De grondtekst heeft: ‘het oog der aarde’. In die uitdrukking schuilt de dichterlijke gedachte, dat de met boomen en planten gesierde aarde de menschen aanblikt.</div>
<div id="n960">Inderdaad was Moses hun een <hi type="italic">valstrik</hi>, een aanleiding tot verderf, maar ten gevolge van hun eigen schuld.</div>
<div id="n961">Pharao geeft te kennen, dat zij klaarblijkelijk de bedoeling hebben om Egypte voor altijd te verlaten, daar zij met al het hunne willen gaan. <hi type="italic">Zoo zij de Heer met ulieden, gelijk</hi> enz. is een gramstorige verwensching, welke beteekent: evenmin zij de Heer met u, als ik u zal laten vertrekken. Zijn laatste woord, waarmede de koning de weigering tracht te rechtvaardigen, berust niet op waarheid. Nooit had Moses gezegd, dat alleen de mannen bij de offerplechtigheid in de woestijn tegenwoordig moesten zijn.</div>
<div id="n962">De grondtekst spreekt van een ‘oostenwind’, die derhalve van den kant van Arabië woei. Door dien oostenwind, welke een etmaal aanhield, werden de sprinkhanen op den door Moses voorzegden tijd (v. 4) over Egypte omhooggeheven of, duidelijker volgens den grondtekst, ‘aangevoerd’.</div>
<div id="n963">Waar de sprinkhanen nedervallen, wordt het paradijs woestijn en grijnst de hongersnood de bevolking tegen. En waar zij sterven, verderven zij de lucht en veroorzaken zij besmetting en pest. Met reden dan vraagt Pharao bevrijding van <hi type="italic">dien dood.</hi></div>
<div id="n964">De grondtekst heeft: ‘in de zee van Soeph’ d.i. in de Schelfzee. Het verouderde ‘schelf’ beteekent ‘bies’ en ‘wier’. Waarschijnlijk had de zee dien naam naar den plantengroei op hare oevers, welke later geheel verdween. In navolging van de Septuagint heeft de Vulgaat <hi type="italic">de Roode Zee,</hi> welke jongere naam ook thans nog de gebruikelijke is.</div>
<div id="n965">Vele nieuweren meenen, dat God ook, ten einde deze plaag te verwekken, een bekende natuurkracht, den vreeselijken woestijnwind, Chamsin genaamd, deed werken. De heete Chamsin, die de lucht met ovengloed blakert en den dampkring met stof en zand oververzadigt, verduistert niet alleen op den vollen middag het zonnelicht, maar maakt de ademhaling moeielijk, de duisternis in zekeren zin tastbaar, zoodat de menschen, om de plaag zooveel mogelijk te ontwijken, in hunne huizen angstig wegschuilen en roerloos nederzitten als <hi type="italic">gevangenen der duisternis.</hi> Vgl. Sap. XVII 2.</div>
<div id="n966">De beschrijving der plaag is uiterst sober. Alleen wordt gewag gemaakt van de duisternis, waarmede God den door eigen schuld (zie v. 16) verblinden koning strafte. Dat echter die straf allerzwaarst geweest moet zijn, bewijst niet alleen haar rang in de elkander opvolgende en altijd zwaardere straffen, alsmede haar invloed op den verstokten Pharao, maar ook de schildering dier kastijding in Sap. XVII, welke op verrassende wijze aan de uitwerkselen van een vervaarlijken en met de wonderkracht van Gods wraak beladen Chamsin herinnert. Vgl. de vorige noot.</div>
<div id="n967">Gij zult ons toestaan, dat wij ook offerdieren aan Jehova aanbieden, en daarom mag volstrekt niets, geen <hi type="italic">klauw</hi> onzer kudden (zie v. 26), achterblijven.</div>
<div id="n968">Waarschijnlijk had die samenkomst plaats na de driedaagsche plaag en was bij den terugkeer van het licht de ergste angst van den koning weer geweken.</div>
<div id="n969">Wel verscheen Moses nog eenmaal voor den koning, maar door hem zelf ontboden. Zie XII 31. Hetgeen Moses, alvorens den vergramden vorst ditmaal te verlaten, nog zeide, verhaalt XI 4-8.</div>
<div id="n970">Mogelijk sprak God zoo tot Moses, terwijl deze nog voor Pharao stond, maar daar de inhoud dezer openbaring reeds vroeger (III 21, 22; IV 23) is medegedeeld, kan hier v. 1-3 eene tusschenrede zijn. Die tusschenrede brengt dan in herinnering hetgeen God reeds vroeger had gezegd, en verklaart zoo de besliste zekerheid, waarmede Moses de laatste woorden X 29 had uitgesproken.</div>
<div id="n971">Deze opmerking maakt begrijpelijk op wat wijze Israël door toedoen van God gunst zou vinden bij de Egyptenaren. Hun eerbied en vrees voor Moses, den gezant van God, zou hen later (XII 35, 36) des te gemakkelijker gehoor doen geven aan de vordering van zijn volk.</div>
<div id="n972">Vgl. X noot 12.</div>
<div id="n973">God laat niet aankondigen in welken nacht Hij zal <hi type="italic">uitgaan,</hi> als het ware van zijnen troon zal opstaan om zelf rechtstreeks, zonder bemiddeling van Moses, zijne goddelijke macht te openbaren. Ongetwijfeld verliepen er sedert deze aankondiging eenige dagen. Die dagen waren noodig voor de regeling der eerste paaschfeestviering, waarvan de voorschriften nog gegeven moesten worden. Zie het volgende hoofdstuk, bepaaldelijk v. 3-6.</div>
<div id="n974">Het dooden van <hi type="italic">al het eerstgeborene,</hi> van de kracht des volks (vgl. Gen. XLIX noot 2 aan het einde), zou een schitterend bewijs zijn van de kracht Gods en een klaarblijkelijk wraakgericht over het aan Israël, Jehova's eerstgeboren zoon (Exod. IV 22), gepleegde onrecht. <hi type="italic">Pharao's eerstgeborene, die op zijnen troon zit,</hi> is de erfprins en medegenoot in het rijksgebied.</div>
<div id="n975">Nog wordt in het Oosten bij de zwervende Arabieren de handmolen gebruikt om het koren tusschen twee steenen tot meel te malen. Den handmolen te malen was in Egypte het werk der geringste slavinnen.</div>
<div id="n976">Een spreekwoordelijk gezegde om aan te duiden, dat niemand en niets bij de Israëlieten eenige schade zal lijden. De grondtekst kan begrepen worden in dien zin, dat tegen al de kinderen van Israël, van den mensch tot het vee toe, geen hond zijne tong zal roeren.</div>
<div id="n977">Die <hi type="italic">gramschap</hi> tegen den verstokten booswicht was een rechtmatige en heilige gramschap in overeenstemming met de gramschap Gods.</div>
<div id="n978">De zin is: De Heer had gezegd. Hiermede en met den inhoud van het volgend vers wordt nog eens het verhaal der onderhandelingen tusschen Moses en Pharao in het kort samengevat en gesloten. De geschiedenis neemt nu een nieuwen keer.</div>
<div id="n979"><hi type="italic">In het land Egypte</hi> wijst nadrukkelijk aan, dat de instelling van het Paaschfeest aan de wetgeving van Sinaï voorafging. Door de viering van dat Paaschfeest moest zich Israël vóór den uittocht, ook met geest en hart, van het Egyptische volk afzonderen en zich op plechtige wijze toewijden aan God.</div>
<div id="n980"><hi type="italic">Deze maand,</hi> waarin Gij nu zijt, de maand der nieuwe vruchten, zie XIII 4, of gelijk de grondtekst daar heeft: de maand Abib, d.i. de maand der aren, zal de eerste maand zijn <hi type="italic">van het</hi> kerkelijke <hi type="italic">jaar.</hi> Na de Babylonische gevangenschap heette zij Nisan, welke naam van Nisannu, de eerste maand der Assyriërs en Babyloniërs, is afgeleid. De maand Abib of Nisan valt ongeveer samen met onze maand April. Voor het burgerlijke jaar, dat met den zaaitijd begon, behielden de Hebreërs hun oude tijdrekening.</div>
<div id="n981">Dit deed Moses door tot de oudsten des volks, de oversten en vertegenwoordigers van geheel Israël, het woord te richten. Zie v. 21.</div>
<div id="n982">Een ieder moest een lam nemen, gelijk de grondtekst zegt: ‘overeenkomstig de vaderlijke huizen (of familiën), een lam voor het huis’. Dit beteekent, dat de Israëlieten niet willekeurig dooreengemengd, maar ordelijk en wel volgens de natuurlijke verdeeling van elken stam in familiën zich moesten vereenigen, zoodat elk huisgezin zijn lam had.</div>
<div id="n983">Was het huisgezin te klein, dan moest het getal worden aangevuld met geburen, en hierbij behoorde, gelijk de grondtekst te kennen geeft, rekening te worden gehouden met hetgeen een elk gemiddeld eet. Naar het gebruik in latere tijden vormden tien personen een dischgezelschap, maar mochten er ook meer menschen, volgens Flav. Jos. hoogstens twintig, te zamen het paaschlam eten.</div>
<div id="n984">In plaats van <hi type="italic">zonder smet</hi> heeft de grondtekst ‘zonder gebrek’ of ‘volmaakt’. De drie genoemde vereischten duiden aan, dat van het beste en edelste geofferd moest worden, gelijk dit de aan God verschuldigde eer vordert. Vgl. Lev. XXII 19-22. Hoewel in plaats van een lam ook een <hi type="italic">geitebokje</hi> genomen mocht worden, bleef altijd in het vervolg toch het lam het paaschoffer bij uitnemendheid.</div>
<div id="n985">Het lam moest, van de kudde afgezonderd, <hi type="italic">bewaard</hi> worden. Dit bewaren gedurende de dagen, welke de feestviering voorafgingen, diende om des te beter de gemoederen daarop voor te bereiden. Het <hi type="italic">slachten</hi> geschiedde door de hoofden der gezinnen. Ook in het vervolg, na de aanstelling van priesters en levieten, bleef den gewonen man dit heilig werk, evenals het slachten van andere offerdieren, geoorloofd. Vgl. Lev. I 5, 11; II Paral. XXX 17. Langzamerhand echter schijnt het meer en meer gebruik te zijn geworden, dat de levieten alle offerdieren en ook de paaschlammeren slachtten. Maar het eigenlijke offeren, het uitstorten van het bloed, werd spoedig uitsluitend de taak der priesters. Vgl. Lev. I 10, 11. De offertijd was bepaald <hi type="italic">tegen den avond,</hi> in den grondtekst: ‘tusschen de twee avonden’. Bedoeld is wel hiermede de tijd tusschen het eerste dalen van de zon ter kimme (eerste avond) en het ondergaan van de zon of het vallen der duisternis (tweede avond). Volgens Flav. Jos. (Antiq. Jud. lib. XIV IV 3) werd het avond-brandoffer, dat op denzelfden tijd gesteld was (Exod. XXIX 39, 41 in den grondtekst), op het negende uur, d.i. ons drie uren in den namiddag, geofferd.</div>
<div id="n986">Het <hi type="italic">bloed</hi> moest aan de huizen ten onderscheidingsteeken strekken (v. 13), maar mocht niet op den onderdrempel oneerbiedig vertreden worden, wijl het heilig offerbloed was.</div>
<div id="n987"><hi type="italic">Dien nacht</hi>, te weten den nacht tusschen den veertienden en vijftienden dag der maand. - De <hi type="italic">ongedeesemde brooden</hi> zouden in het vervolg (zie v. 34 en 39) de Israëlieten aan hun haastigen uittocht herinneren, en bovendien verzinnebeeldden die brooden van zuivere, met geen zuurdeeg vermengde tarwe Israël's afscheiding van het zondige Egyptische volk. De <hi type="italic">wilde latuwe</hi> (of wel volgens den grondtekst: de bittere kruiden) moest ter herinnering dienen aan de bitterheid der Egyptische dienstbaarheid.</div>
<div id="n988">Het heilig lam moest in zijn geheel blijven, zonder dat het van <hi type="italic">kop, pooten</hi> en <hi type="italic">ingewanden</hi> ontdaan werd. Onverdeeld moest het op den disch komen ten teeken der volmaakte gemeenschap, welke er onderling tusschen de leden van het heilig volk en tusschen dat volk met God behoorde te bestaan. Als heilige offerspijs mocht het overblijvende daarvan later niet op de gewone manier gegeten, maar moest het, ten einde alle ontheiliging te voorkomen, <hi type="italic">verbrand</hi> worden. Dit voorschrift werd in het vervolg tot de meeste andere offermaaltijden uitgebreid. Vgl. Lev. VII 15, 17.</div>
<div id="n989"><hi type="italic">De lendenen omgord</hi>, zoodat het opgeschort gewaad den gang niet belemmeren kan, <hi type="italic">den staf in de hand</hi> als menschen, die op het punt staan de reis te aanvaarden.</div>
<div id="n990"><hi type="italic">Want</hi> wordt in den grondtekst gemist. Ook <hi type="italic">dat is de voorbijgang</hi> is een tusschenzin, waarmede de Vulgaat hare verklaring geeft van het woord Pascha of Pesach. Zij schijnt te bedoelen, dat het haastelijk eten geschieden moest, omdat tijdens den paaschmaaltijd de Heer, Israël sparend, snel zou voorbijgaan. Het Hebr. heeft echter achter het haastelijk eten alleen: ‘een Pesach (Paschen) is dit voor Jehova’. Dit kan beteekenen, dat de paaschmaaltijd een heilig offermaal is ter eere van Jehova, of wel dat Jehova, terwijl zij dien maaltijd zullen houden, terzelfder tijd hunne huizen sparend zal voorbijgaan. Vgl. Isai. XXXI 5.</div>
<div id="n991">De dood der eerstgeborenen was inderdaad een bewijs, dat God <hi type="italic">gerichten</hi> hield over de beschermgoden van Egypte, niet alleen omdat hunne onmacht openbaar werd gemaakt, maar ook omdat de straf hen rechtstreeks trof. Aan vele dieren toch, welker eerstgeborenen omkwamen, en ook aan de koningen werd door de Egyptenaren goddelijke hulde bewezen en goddelijke kracht toegeschreven.</div>
<div id="n992"><hi type="italic">Ik zal u voorbijgaan.</hi> Hier ter plaatse en niet in het vorige vers, al heeft de Vulgaat eenzelfde vertaling, wordt in het Hebr. het werkwoord gebezigd, waarvan Pesach of Pascha is afgeleid. Hier is sprake van een sparend voorbijgaan of overslaan der met <hi type="italic">het bloed</hi> geteekende huizen, Paschen beteekent het feest van Jehova's sparenden voorbijgang. Het bloed aan de deurposten zou voor de Israëlieten een <hi type="italic">teeken,</hi> een zeker onderpand zijn, dat zij gespaard zouden blijven.</div>
<div id="n993">Het feest der <hi type="italic">ongedeesemde brooden</hi>, dat van het Paaschfeest onderscheiden was, maar daarmede (zie v. 18) begon of althans (zie Lev. XXIII 6) onmiddellijk samenviel, stond met het Paaschfeest in allerinnigst verband. Het laatste herinnerde aan den nacht vóór den uittocht, het eerste aan den uittocht zelf. Vgl. v. 34 en 39. Velen houden, dat de v. 15-20 genoemde voorschriften niet vóór den uittocht gegeven, maar hier bij de voorschriften der paaschfeestviering passend ingevoegd zijn. Vgl. XIII 3-10.</div>
<div id="n994">Vgl. Gen. XVII noot 8.</div>
<div id="n995"><hi type="italic">De eerste dag</hi>, te weten de vijftiende, en <hi type="italic">de zevende dag</hi>, de een en twintigste der maand Abib of Nisan waren bijzondere feestdagen, waarop, gelijk de grondtekst zegt, een heilige feestvergadering moest plaats hebben, een feestelijke bijeenkomst des volks om God op bijzondere wijze te eeren. Uitdrukkelijk echter was het toebereiden van spijzen geoorloofd verklaard, terwijl dit op den wekelijkschen sabbat niet veroorloofd werd. Zie XXXV 2, 3.</div>
<div id="n996"><hi type="italic">Het ongedeesemde</hi> beteekent hier de voorschriften aangaande het ongedeesemde. - <hi type="italic">Zal Ik uitvoeren</hi>, in het Hebr. ‘heb Ik uitgevoerd’.</div>
<div id="n997">Met het oog op de zekere toekomst in Chanaän stelt de wet het volk reeds als daar woonachtig voor. Niet alleen voor de <hi type="italic">inboorlingen des lands</hi>, de Israëlieten, maar zelfs voor de <hi type="italic">aankomelingen</hi>, die tijdelijk of voortdurend te midden van het volk Gods verbleven en niet door de besnijdenis in het volk waren ingelijfd, zou die wet verplichtend zijn. Het vonnis <hi type="italic">diens ziel zal vergaan</hi> kan, wat de vreemdelingen betreft, de doodstraf of wel de straf der verbanning beteekenen.</div>
<div id="n998">In plaats van <hi type="italic">op den drempel</hi> past hier beter ‘in het bekken’, gelijk de grondtekst vertaald kan worden. Het bloed van het geslachte lam werd in een bekken opgevangen.</div>
<div id="n999">Alleen binnen de met dat bloed geteekende huizen was er dien nacht veiligheid.</div>
<div id="n1000">Gods engel, die het gebod der verdelging ten uitvoer bracht.</div>
<div id="n1001">Niet juist alle voorschriften echter, welke bij dit eerste Paaschfeest geboden waren, bleven verplichtend. Bijv. van het bloed op de deurposten, van den staf in de hand bij het nuttigen des paaschlams, van het blijven binnen de huizen tijdens de feestviering is later geen sprake meer.</div>
<div id="n1002">Een oud Egyptisch standbeeld in het museum te Berlijn bewaart de herinnering aan eenen zoon van Menephtah I, die vóór zijnen vader gestorven is. Uit het opschrift van dit beeld blijkt, volgens de egyptologen, dat hij denzelfden naam als zijn vader droeg, oudste zoon en medegenoot in de regeering was. Niet hij, maar een jongere broeder Sethos volgde den eersten Menephtah op, den vermoedelijken Pharao tijdens den uittocht van Israël.</div>
<div id="n1003">Bidt voor mij om den zegen van uwen God, opdat ik van verdere rampen bevrijd blijve.</div>
<div id="n1004">Door den drang der Egyptenaren ontbrak de tijd om brood te bereiden voor de reis. De Israëlieten namen dan, gelijk de grondtekst te verstaan geeft, hunne baktroggen met het nog ongedeesemde meel, wikkelden die in hunne <hi type="italic">opperkleederen</hi> of mantels en legden ze dan bij het weggaan op hunne schouderen. Niets doet hier vermoeden, dat het feest der ongedeesemde brooden reeds was ingesteld. Vgl. noot 15.</div>
<div id="n1005">In het Hebr. is duidelijk sprake van ‘geven’. Vgl. III noot 20.</div>
<div id="n1006"><hi type="italic">Ramesses</hi> of Ramses, in het hart van Gessen gelegen en van dit landschap de voornaamste stad, was het punt van uitgang. Als plaats van bijeenkomst kon geen betere plek gekozen worden. Bovendien lag de stad niet ver van de woestijngrenzen en in hare nabuurschap was een kanaal, dat gedurende de twee eerste dagen de voorttrekkende menigte van drinkwater kon voorzien. Van Ramesses ging de tocht naar <hi type="italic">Socoth</hi> of Pithom, dat in de nabijheid lag. Vgl. I noot 15. Deze eerste dagreis was zeer kort, gelijk wel niet anders bij het haastig opbreken van zulk een groote menigte kon geschieden. Rondom Socoth bleven de Israëlieten vernachten en zoo hadden ook de verst verwijderden, die nog waren achtergebleven, de gelegenheid om zich bij hunne stamgenooten aan te sluiten. - De getalsterkte was zeker verbazend groot, maar de vermenigvuldiging van Jacob's familie met hare talrijke onderhoorigen was gebeurd onder den bijzonderen zegen van God en in een land, dat nog ten aanzien der voortplanting geroemd wordt om zijn buitengewone vruchtbaarheid. - Op eenzelfde wijze, als ook nu nog de Arabische stammen naar de strijdbare mannen hun aantal berekenen, wordt hier die getalsterkte opgegeven naar de <hi type="italic">mannen te voet</hi> of, gelijk het in den grondtekst gebezigde woord aanduidt, naar de voetknechten. Dit woord, dat aan legerscharen herinnert, heeft zijne bijzondere beteekenis: Israël immers trok uit als het goed geordende, met buit beladen en triomfeerende leger van Jehova.</div>
<div id="n1007">Die vreemde menigte werd later voor Israël eene aanleiding tot zonde. Vgl. Num. XI 4.</div>
<div id="n1008">Vgl. noot 26. - <hi type="italic">Dudum, te voren</hi> of ‘lang te voren’ staat niet in den grondtekst.</div>
<div id="n1009">Velen willen met een beroep op de Septuagintvertaling en den Samaritaanschen tekst deze tijdruimte berekenen van het tijdstip, dat Abraham in Chanaän kwam, zoodat dan de Israëlieten slechts een weinig meer dan twee eeuwen in Egypte gewoond zouden hebben. Die opvatting echter is moeielijk overeen te brengen met de Vulgaat en den grondtekst te dezer plaatse alsook met Gen. XV 13. Ook wijzen de verschillende stamlijsten, zoo althans hunne soms tastbare onvolledigheid (vgl. VI noot 12) niet veronachtzaamd wordt, op een langduriger verblijf. Tegen deze meer waarschijnlijke meening wordt wel Gal. III 17 aangevoerd, maar de verzekering des apostels, dat de Wet op Sinaï vierhonderd en dertig jaren na het verbond van God met Abraham en diens zaad gegeven is, mag in dezen zin begrepen worden, dat die tijdruimte ligt tusschen de afkondiging der Wet en de laatste bevestiging van Gods verbond met Abraham's zaad, te weten toen Jacob met zijn gezin naar Egypte toog. Zie Gen. XLVI 3 en 4.</div>
<div id="n1010">De hier volgende aanvullingsvoorschriften der paaschwet v. 3-11 werden misschien eerst na den uittocht gegeven, maar dan te dezer plaatse ingelascht.</div>
<div id="n1011">Alleen die vreemden, die door de besnijdenis in het volk Gods waren ingelijfd, mochten aan den heiligen disch aanzitten. Voor den <hi type="italic">gekochten slaaf</hi> was de besnijdenis verplichtend. Vgl. Gen. XVII 12.</div>
<div id="n1012">Dit voorschrift betreffende het paaschlam verkreeg in den Christus, wiens beenen aan het kruis niet gebroken werden, zijn laatste en volkomen vervulling (Joan. XIX 36). Immers van dien Christus, ons Paaschlam (I Cor. V 7), was het paaschlam der Israëlieten de heerlijke voorafbeelding. Want Hij is het Lam Gods, geheel vlekkeloos en in alles volmaakt, dat geofferd werd om ons voor de slagen van Gods wrekende gerechtigheid te beveiligen, van de vrees voor den eeuwigen dood te bevrijden en uit de slavernij van den helschen Pharao te verlossen (Joan. I 36; I Petr. I 19; Hebr. II 14, 15). En dat geslachtofferde Lam is niet alleen offer, maar ook offerspijs, want zijn vleesch is waarlijk spijs (Joan. VI 56). Het wordt in het ééne huis der Katholieke Kerk door de kinderen van het nieuwe Israël geheel en onverdeeld gegeten met de bittere kruiden van berouw en boetvaardigheid, met het ongedeesemd brood van reinheid en waarheid, waarmede geen zuurdeesem van zonde vermengd is (I Cor. V 8), terwijl de gasten aan dien heiligen maaltijd met ingetogenheid en versterving hunne lendenen omgord, met bereidwilligheid voor het Evangelie des vredes (Ephes. VI 15) hunne voeten geschoeid hebben en in de hand den staf voeren van onbezweken vertrouwen op God om aan het land van de slavernij der zonde voor altijd den rug te keeren en door de woestijn dezer wereld in de kracht Gods op te gaan naar het hemelsch Chanaän, het land der eeuwige belofte.</div>
<div id="n1013"><hi type="italic">Voor den vreemdeling</hi>, die besneden is en zoo in uwe gemeenschap werd opgenomen. Vgl. het vorige vers.</div>
<div id="n1014">De <hi type="italic">heiliging</hi> van <hi type="italic">al het eerstgeborene</hi> of zijne toewijding aan Jehova staat in innig verband met het Paaschfeest, omdat God toen het eerstgeborene van Israël spaarde. Waarschijnlijk is reeds te Socoth dit voorschrift gegeven.</div>
<div id="n1015">Het gebod van het ongedeesemde is derhalve nog tijdens den uittocht uitgevaardigd. Vgl. XII noot 15.</div>
<div id="n1016">De grondtekst: ‘in de maand Abib’. Vgl. XII noot 2.</div>
<div id="n1017">De wet van het ongedeesemde is hier meer beknopt herhaald. Vgl. XII 16. De feestelijke viering van den eersten der zeven dagen wordt niet in het bijzonder vermeld, wijl wel een ieder begreep, dat deze uiteraard verplichtend was.</div>
<div id="n1018">Waarschijnlijk aan het gebruik om eenen ring aan de hand en sieraden op het voorhoofd tusschen de oogen te dragen is dit spreekwoordelijk gezegde ontleend, dat aanduidt met welk een groote zorg Israël altijd de gedachtenis aan Gods weldaden moest bewaren. Later maakten zich de Israëlieten, deze woorden in letterlijken zin opvolgend, bid- en gedenkcedels aan hoofd en handen, de zoogenaamde ‘tephillin’ of ‘phylacteria’.</div>
<div id="n1019">Letterlijk: ‘van dagen tot dagen’, d.i. zoo dikwijls de bepaalde dagen terugkeeren.</div>
<div id="n1020">Zooals hier blijkt, werd de wet van de eerstgeboorte vooral met het oog op de toekomst in het land Chanaän gegeven. Evenwel was zij reeds in de woestijn verplichtend. Vgl. Num. III 40; XVIII 15, 16.</div>
<div id="n1021">De <hi type="italic">ezel</hi> werd een onrein dier geacht en mocht daarom niet geofferd worden. - Later werd een losprijs van vijf sikkels voor <hi type="italic">het eerstgeborene van den mensch</hi> bepaald. Vgl. Num. III 47.</div>
<div id="n1022"><hi type="italic">Morgen</hi> beteekent ‘in de toekomst’, evenals <hi type="italic">gisteren</hi> en <hi type="italic">eergisteren</hi> ‘in het verleden’ beteekent. Vgl. Gen. XXXI 2.</div>
<div id="n1023">De naaste weg van Egypte naar Chanaän liep in noordoostelijke richting langs de kust der Middellandsche Zee naar het zuidwestelijk gedeelte van Chanaän, waar de Israëlieten, dien weg volgend, bij Gaza door de krijgshaftige Philistijnen zouden zijn opgewacht. Lichtelijk dan konden de voor den oorlog nog niet geoefende kinderen van Israël spoedig zijn afgeschrikt en den terugtocht naar Egypte ondernomen hebben. Vgl. Num. XIV 4. Hunne kleinmoedigheid ontziende, wees God een anderen weg aan.</div>
<div id="n1024">In oostelijke richting trokken zij voort (zie XIV 2) <hi type="italic">gewapend</hi> of wel, gelijk de grondtekst heeft, ‘toegerust’, te weten wel toegerust voor den tocht.</div>
<div id="n1025">Waarschijnlijk werden ook de beenderen der andere zonen van Jacob toen medegenomen. Zie Act. VII 16.</div>
<div id="n1026"><hi type="italic">Etham</hi> lag zeker oostwaarts, immers <hi type="italic">aan de uiterste grenzen der woestijn</hi> van Arabië, waarschijnlijk ten noorden van het hedendaagsche Suez. Wellicht behoorde het tot de versterkte plaatsen, in het Egyptisch ‘hetam’ genaamd, welke door de Egyptenaren langs de woestijngrenzen gebouwd waren ter beveiliging tegen de Arabische stammen.</div>
<div id="n1027">Een enkele zuilvormige wolk, te gelijk <hi type="italic">vuur</hi>- en <hi type="italic">wolkzuil</hi> (XIV 19) of <hi type="italic">de wolk</hi> (Num. IX 21). Des daags was die wolk donker, terwijl zij in het duister straalde als vuur. In die wolk woonde op bijzondere wijze Jehova of was de engel, die Hem in het Oude Verbond vertegenwoordigde.</div>
<div id="n1028">Te Etham scheen het, als zou Israël langs de noordelijke punt der Roode Zee, die zee aan de rechterhand latend, de woestijn binnentrekken. God gelastte nu aan zijn leger <hi type="italic">om te keeren</hi>, een rugwaartsche beweging te maken. Niet langer in oostelijke, maar in geheel zuidelijke richting voortgaande, kwam nu Israël, altijd binnen het Egyptische grondgebied, langs de noordelijke punt der Roode Zee, haar westelijken oever ter linkerzijde hebbend, tot <hi type="italic">voor Phihahiroth.</hi> De juiste ligging dier plaats is niet met zekerheid aan te wijzen evenmin als de ligging van <hi type="italic">Magdalum</hi> of Migdol, dat ‘sterkte’ beteekent, en van het vermoedelijk aan den afgod Baäl toegewijde <hi type="italic">Beëlsephon,</hi> dat ‘heer van den noordenwind’ beduidt. Waarschijnlijk was echter Beëlsephon de meer dan duizend voet hooge Dsjebel Attaka en lag Phihahiroth ter plaatse van het tegenwoordige Aïroeth op de vlakte tusschen den Dsjebel Attaka en de Golf van Suez.</div>
<div id="n1029">Het had inderdaad allen schijn, dat Israël verdwaald en <hi type="italic">beklemd geraakt</hi> was. Achter het leger rees in het westen het gebergte van den Beëlsephon, dat zich zuidoostelijk tot de zee uitstrekt en derhalve ten westen en ten zuiden de vlucht voor de menigte onmogelijk maakte. Wanneer nu Pharao ten noorden den reeds gemelden weg naar de woestijn versperde, gelijk hij werkelijk zou doen, dan was er menschelijker wijze gesproken geen uitweg, want ten oosten, vóór Israël, golfde de zee.</div>
<div id="n1030">Op de oude afbeeldingen hebben die strijdkarren twee raderen, worden door twee paarden getrokken en zijn met een strijder en den wagenmenner bemand. De wapens des strijders zijn meest de boog en werpspies, soms ook de bijl.</div>
<div id="n1031">Voorzeker waande Pharao, door den schijnbaren misgreep van Israël bedrogen, dat de wondermacht van Moses nu uitgeput was. Israël echter had niets te vreezen, want <hi type="italic">zij waren uitgetrokken</hi>, geleid en beschermd door de machtige hand van God.</div>
<div id="n1032">Een bittere klacht met toespeling op de talrijke grafsteden, welke vanouds in Egypte gevonden worden.</div>
<div id="n1033">In hunne mismoedigheid overdrijven zij sterk. Aanvankelijk stemden zij volkomen met Moses in (IV 31), eerst later hadden zij zich beklaagd (V 21) en luisterden zij niet naar hem (VI 9); maar op het einde waren zij hem gaarne gehoorzaam geweest (XII 27, 28).</div>
<div id="n1034">De zin is, dat zij de Egyptenaren in hunne schrikwekkende macht, zooals zij hen nu aanschouwden, nimmermeer zouden zien (vgl. v. 31), dat die Egyptenaren voor altijd vernietigd zouden worden.</div>
<div id="n1035">Zij hadden slechts zwijgend toe te zien.</div>
<div id="n1036"><hi type="italic">De Engel Gods,</hi> die in de wonderbare wolk verborgen was. - <hi type="italic">Met hem te gelijk</hi> is een verklarende toevoeging der Vulgaat.</div>
<div id="n1037">Zij was <hi type="italic">duister</hi> aan den kant der Egyptenaren en <hi type="italic">verlichtte den nacht</hi> aan den kant der Israëlieten.</div>
<div id="n1038">De grondtekst zegt in het vorige vers, dat de Heer de zee in beweging bracht of, gelijk anderen willen, de zee deed wijken door een hevigen oostenwind, die den ganschen nacht woei. Zoo dan werkten ook bij dit verbazende wonder natuurkrachten mede en bevorderden zij, aan den Heer der natuur gehoorzamend, het droogworden van den bodem. - Daar de overtocht slechts een korte tijdruimte vorderde, moet de weg door de zee, gelet op de talrijke menigte, een zeer aanzienlijke breedte gehad hebben. Overigens kan zich ook bij dien overtocht zelf Gods wonderbare hulp getoond hebben. De juiste plek van den doortocht zal altijd slechts bij gissing worden aangewezen, te meer daar de Golf van Suez in den loop der tijden velerlei verandering onderging. Dat die plek noordelijk van Ras Attaka, waar de Dsjebel Attaka zich in zee werpt, gezocht moet worden, maakt de betrekkelijk korte afstand tusschen de beide oevers te dier plaatse wel waarschijnlijk.</div>
<div id="n1039"><hi type="italic">De morgenwake</hi> of derde nachtwake begon ongeveer ten twee uren en eindigde met den morgenstond, in dien tijd van het jaar een weinig vóór zes uren.</div>
<div id="n1040">Met gramschap <hi type="italic">zag</hi> de Heer op de Egyptenaren <hi type="italic">neer</hi> en zijn neerzien had schrikkelijke gevolgen. Stortregens, donderslagen en bliksemschichten (vgl. Psal. LXXVI 18, 19) <hi type="italic">versloegen</hi> het Egyptische leger in dien zin, dat zij het, gelijk de grondtekst zegt, geheel ‘in verwarring brachten’. Het was het begin van het einde voor de vervolgers van Gods volk.</div>
<div id="n1041">De grondtekst kan in dien zin verstaan worden, dat door Gods werking de strijdkarren hunne raderen verloren en derhalve bezwaarlijk voortgingen.</div>
<div id="n1042">Dat Pharao zelf niet omkwam met zijn leger, is moeielijk te verdedigen. Vgl. v. 6 en Psal. CXXXV 15. En ook de ontdekking van Menephtah's graf, indien hij die Pharao geweest is, bewijst nog niet, dat hij een anderen dood stierf. Vgl. v. 31. Evenmin behoeft het zwijgen der Egyptische historie te dezer zake verwondering te wekken, daar nederlagen niet geboekt werden.</div>
<div id="n1043">De grondtekst: ‘waren op het droge midden in de zee gegaan, terwijl de wateren hun een muur waren’ enz. Dat de Israëlieten reeds toen den overkant bereikt hadden, staat niet vermeld. Met die woorden wordt nog eens ten besluit op de meest treffende bijzonderheid van het groote wonder gewezen.</div>
<div id="n1044"><hi type="italic">De groote hand</hi> beteekent: de groote macht. In deze beeldspraak wordt de oorzaak genoemd in plaats van hare uitwerking. - De doortocht der Israëlieten door de Roode Zee was eene voorafbeelding van het heilig doopsel. Zie I Cor. X 1, 2. In de wateren des doopsels worden wij van de slavernij des helschen Pharao's bevrijd om in de vrijheid der kinderen Gods den weg naar het beloofde land der hemelen te bewandelen.</div>
<div id="n1045">Een heerlijk triumflied en lofgezang voor de Godsgave der vrijheid. Ook in het nieuwe, geestelijke Israël der Christenen het lied der verlosten tot het einde der dagen, zal het eenmaal na de volkomen eindverlossing door het volk van God op hemelsche wijze worden gezongen in eeuwigheid. Zie Apoc. XV 2.</div>
<div id="n1046">Met <hi type="italic">paard en berijder</hi> is waarschijnlijk de strijdkar bedoeld of juister datgene, wat de strijdkar geducht maakt: naar bespanning en bemanning. - Dit eerste vers werd als refrein of tegenzang door het koor der vrouwen, wellicht telkens aan het einde der afzonderlijke strophen, herhaald. Zie v. 20, 21.</div>
<div id="n1047">De grondtekst heeft: ‘Mijne sterkte en lied (loflied) is Jah’, d.i. Jehova. <hi type="italic">En</hi> is ‘want’. Zeer dikwijls heeft het voegwoord in het Hebreeuwsch die redegevende beteekenis.</div>
<div id="n1048"><hi type="italic">Deze</hi>, niet de goden der heidenen, maar Jehova, die mij verloste, de ware God, <hi type="italic">deze is mijn God. - De God mijns vaders</hi>, d.i. mijner vaderen (de aartsvaders), aan wie Hij de groote beloften deed, welke nu in vervulling zijn gegaan.</div>
<div id="n1049"><hi type="italic">Quasi, als</hi> werd ter verduidelijking der beeldspraak door de Vulgaat er bij gevoegd. Het Hebr. heeft: ‘Jehova is een oorlogsheld; Jehova is zijn naam’. De zin is, dat Jehova zich zulk een oorlogsheld toonde, als zijn groote naam te kennen geeft. De naam Gods is de openbaring van Gods wezen. Vgl. VI 2, 3.</div>
<div id="n1050">Evenals de eerste strophe.(v. 2-5) begint ook de tweede (v. 6-10) met een lofprijzing van den Redder Jehova en sluit zij met een nieuwe schildering van Egypte's ondergang. Met stijgenden jubel klinkt het: <hi type="italic">Uwe rechterhand</hi>, d.i. uwe macht. Vgl. XIV noot 17.</div>
<div id="n1051"><hi type="italic">In de volheid uwer</hi> zich openbarende <hi type="italic">heerlijkheid</hi>, bij donderslag en bliksemlicht en bij het gedruisch der rollende wateren. Vgl Psal. LXXVI 18.</div>
<div id="n1052"><hi type="italic">Stipula, stoppel</hi> is hier verzamelwoord. Even snel en volkomen als het vuur <hi type="italic">de stoppelen</hi> verteert, <hi type="italic">verslond hen Gods toorn.</hi> Het met <hi type="italic">toorn</hi> vertaalde woord beteekent in den grondtekst ook ‘hitte’ of ‘gloed’.</div>
<div id="n1053">Na de korte, in den grondtekst zonder eenig verbindingswoord elkander opvolgende volzinnen, waarin de naar wraak hunkerende vijanden hunne razernij als het ware uitstooten, verkondigt dit slotvers zoo sober en aanschouwelijk mogelijk hun einde. Wat een kracht in die weinige woorden! Om dat geduchte leger te vernietigen, was Gods <hi type="italic">adem</hi> voldoende.</div>
<div id="n1054">Op eenzelfde wijze als de vorige strophen, maar in nog hooger vervoering heft de derde strophe (v. 11-19) aan. De grondtekst heeft: ‘Wie is aan U gelijk onder de elohim (de goden), o Heer!’ <hi type="italic">Vreeselijk en lofwaardig</hi>, d.i. met vreeze te loven.</div>
<div id="n1055">Onder den algemeenen naam van <hi type="italic">aarde</hi> is, als deel van het geheel, de zee bedoeld.</div>
<div id="n1056">Met het wonderbare verleden smelt hier de wonderbare toekomst samen. Jehova zal het begonnen werk voltooien en reeds vertoont zich aan Moses die toekomst, als ware zij vervuld. Vandaar de verleden tijd in deze verzen, het zoogenaamde perfectum propheticum. - Gods <hi type="italic">heilige woning</hi> is het land Chanaän, waar Hij zich zoo dikwijls aan de aartsvaders openbaarde en waar Hij op bijzondere wijze te midden van zijn volk zal wonen.</div>
<div id="n1057">De grondtekst heeft: ‘Volken hoorden het en beefden’. De volken zijn bedoeld, die aan Israël den toegang tot het beloofde land en het bezit daarvan betwistten. In het bijzonder worden in de eerstvolgende verzen de Philistijnen van zuidelijk Chanaän en de grensvolken van Edom en Moab genoemd.</div>
<div id="n1058">God zal hen <hi type="italic">binnenvoeren</hi> in het beloofde land en hen <hi type="italic">planten,</hi> wortelvast laten wonen, <hi type="italic">op den berg</hi>, dien Hij aan Israël ten <hi type="italic">erfdeel</hi> gaf. Die berg of dat gebergte kan in het algemeen het bergachtige land Chanaän zijn, maar in het bijzonder is hier wellicht gedoeld op den berg Moria, zie Gen. XXII noot 1. Daar immers te Jerusalem, in het middelpunt des rijks, zal eens duurzaam <hi type="italic">de woning, het heiligdom</hi> van Jehova zijn, daar zal Israël ‘geplant worden in het huis van Jehova’. Zie Psal. XCI 14.</div>
<div id="n1059">De grondtekst heeft ‘eeuwig en altijd’. Met die twee woorden wordt gewoonlijk het begrip van eeuwigheid uitgedrukt, terwijl het eerste woord ‘olaam’ zonder het tweede dikwijls meer een langen en onbepaalden duur van tijd beteekent. <hi type="italic">Eeuwig en nog meer</hi> der Vulgaat is eene hyperbolische vertaling, welke eveneens, maar nog sterker het begrip van eeuwigheid uitspreekt.</div>
<div id="n1060">Volgens oud spraakgebruik beteekent <hi type="italic">eques</hi> niet alleen ‘ruiter’, maar ook ‘paard’. In die laatste beteekenis is het hier en als verzamelwoord te nemen. - Nog eens geeft dit slotvers in allen eenvoud, opdat de indruk des te dieper en duurzamer zij, de hoofdgedachte van het gansche lied. In den grondtekst behoort het echter waarschijnlijk, daar de rhytmus ontbreekt, niet tot het lied.</div>
<div id="n1061"><hi type="italic">Maria</hi>, met de gave der profetie vervuld (Num. XII 2 en 6) en daarom <hi type="italic">de profetes</hi>, wordt naar den oudsten broeder genoemd. Een later schrijver zou waarschijnlijk, om het aanzien van Moses, dezen genoemd hebben. <hi type="italic">De rinkelbom</hi> of handtrommel in de hand, leidde de eerwaardige vrouw plechtstatig <hi type="italic">de reien der vrouwen</hi> en ‘antwoordde hun’, gelijk de grondtekst zegt. Dit beteekent, dat zij met het koor der vrouwen den tegenzang of het refrein zong als <hi type="italic">antwoord</hi> op het triumflied der mannen.</div>
<div id="n1062">Na den doortocht der Roode Zee stond Israël op den oostelijken oever der Golf van Suez, aan den noordwestelijken kant van het Sinaïtische schiereiland, dat zich, naar beneden spits uitloopend, tusschen de genoemde Golf en de Golf van Akaba (of de Elanietische Golf), de twee armen der Roode Zee, als een landtong uitstrekt. Onder de leiding van Moses trok Israël nu in zuidelijke richting dit bergachtig en meerendeels onvruchtbaar gewest binnen, dat Steenachtig Arabië heet en door de Schriftuur in het algemeen de woestijn genoemd wordt, hoewel ook de verschillende gedeelten dier wijde woestijn met bijzondere namen in het bijbelverhaal zijn aangewezen. Het eerste gedeelte, dat Israël doortrok, heette <hi type="italic">de woestijn van Sur</hi>, hetgeen ‘muur’ beteekent, daar aan den westelijken zoom van dit woestijnland een hoog en steil gebergte als een muur omhoog rijst. Volgens anderen echter was die naam ontleend aan de verschanste grens of muur tusschen Egypte en de Arabische woestijn. Dezelfde woestijn van Sur heet ook (Num. XXXIII 8) woestijn van Etham, waarschijnlijk naar het reeds genoemde Etham aan den grenskant van Egypte. Vgl. XIII noot 12.</div>
<div id="n1063">Hebr. ‘gaf men’. Vgl. Gen. XVI noot 9.</div>
<div id="n1064">Dit <hi type="italic">hout</hi> is een treffend zinnebeeld van het heilig hout des kruises, dat de bitterheden des levens dragelijk maakt en zelfs verzoet.</div>
<div id="n1065"><hi type="italic">Geboden en rechten.</hi> Er zijn er, die meenen, dat God te Mara door bemiddeling van Moses eenige wetten deed afkondigen, aan welke immers zulk een groote menigte dringend behoefte had. Zeker bestonden er reeds vóór de wetgeving op Sinaï geboden en wetten van God (XVIII 16, 20), maar zonder twijfel had het volk reeds sedert de dagen der aartsvaders zijn heilige gebruiken en wetten. Veel waarschijnlijker is hier met ‘gebod en recht’, gelijk de grondtekst heeft, de allereerste en algemeene regel van v. 26 bedoeld: het gebod der gehoorzaamheid, naar hetwelk God zich ten opzichte van Israël richten zou. - Hetgeen verder te Mara geschiedde, was een eerste <hi type="italic">beproeving</hi> van het geloof des volks. Bij de bittere wateren gaf God aan Israël de gelegenheid om te toonen of het waarlijk op Hem vertrouwde of niet.</div>
<div id="n1066">Begon de reeks der tien plagen met de verderving des waters, de lange reeks der wonderen voor het verloste Israël begon met de genezing des waters. Dit wonder was zoo een blijde belofte voor de toekomst. Zelfs bij gebrek aan het meest noodige behoefde het volk ziekte noch dood te vreezen, mits slechts de ééne voorwaarde van trouwe gehoorzaamheid vervuld werd.</div>
<div id="n1067">Evenmin als van <hi type="italic">Mara</hi>, is van <hi type="italic">Elim</hi> de ligging met zekerheid aan te wijzen. Veelal wordt Elim gezocht ter plaatse van het dal Ghurundel, eene van waterbronnen en geboomte rijk voorziene oase, terwijl ongeveer drie uren noordelijker de Howara-bron met haar bitter water de plek van Mara zou zijn.</div>
<div id="n1068">Tusschen <hi type="italic">Elim</hi> en de woestijn van Sin werden nog, gelijk Num. XXXIII 10 meldt, de tenten opgeslagen bij de Roode Zee, welke zich aan hunne rechterzijde uitstrekte. - <hi type="italic">Op den vijftienden dag</hi> enz., juist ééne maand alzoo na den uittocht.</div>
<div id="n1069"><hi type="italic">Door de hand des Heeren</hi>, evenals, de eerstgeborenen der Egyptenaren.</div>
<div id="n1070">De Israëlieten bezaten wel talrijke kudden, maar hielden die voornamelijk om de melk en de wol. Waarschijnlijk moest zich de groote menigte, evenals dit bij vele oude volken placht te geschieden, met het vleesch van op de jacht gedoode dieren vergenoegen en werd het slachtvee alleen door de aanzienlijken en slechts nu en dan bij feestelijke gelegenheden ook door het gewone volk gegeten. Overigens ware de verzadiging van zulk een talrijk leger met het vleesch der kudden de vernietiging van den veestapel geweest. Schijnbaar redelijker kan het verlangen naar <hi type="italic">brood</hi> geweest zijn, daar mogelijk de medegenomen voorraad graan was opgeteerd.</div>
<div id="n1071">God zou aan het volk eene gelegenheid geven tot gehoorzame opvolging zijner voorschriften en zoo ging Hij het <hi type="italic">beproeven.</hi></div>
<div id="n1072">Wel <hi type="italic">wisten</hi> zij dit, al hadden zij hunne redding aan Moses en Aäron verweten (v. 3), maar door een nieuw wonder zouden zij op een nieuwe wijze gedrongen worden dit te erkennen.</div>
<div id="n1073">Geheel de menigte moest zich keeren naar de wolkzuil en dichter toetreden. Te veel reeds was God, die zich daar op zoo wonderbare wijze openbaarde, door Israël vergeten, gelijk het gemor bewees.</div>
<div id="n1074"><hi type="italic">In de wolk</hi>, die vóór het leger, dieper in de woestijn van Sin hing, schitterde waarschijnlijk een heldere lichtgloed als weerschijn van Gods majesteit.</div>
<div id="n1075">De hier genoemde <hi type="italic">kwakkelen</hi> of wachtels zijn misschien gewone kwartels geweest, welke, alhoewel trekvogels, zwaar van vlucht zijn en dikwijls, bij het trekken met groote zwermen, van vermoeienis nedervallen. Nog heden worden de kwartels in menigte op het Sinaïtische schiereiland aangetroffen.</div>
<div id="n1076">Volgens den grondtekst niet, toen de dauw de aarde overdekt had, maar ‘toen de dauwlaag was opgetrokken’.</div>
<div id="n1077">Het zoogenaamde manna der Arabische woestijn heeft met de hier beschreven Godsgave alleen den naam gemeen, gelijk reeds de vraag der Israëlieten genoeg betuigt. Het Arabische manna is een bekend voortbrengsel der natuur, dat gedurende enkele maanden, na voorafgeganen regen en slechts in kleine hoeveelheid, uit een struikgewas druipt om door de Arabieren verzameld en als toespijs bij wijze van honig gebruikt te worden. Ook is het niet wit, maar geelachtig van kleur en heeft meer genezende dan voedende kracht. - De verklaring van <hi type="italic">Manhu</hi> werd door de Vulgaat in overeenstemming met de Septuagintvertaling in den tekst gevoegd.</div>
<div id="n1078">De <hi type="italic">gomor</hi> (Hebr. oͤmer) was geen bepaalde maat, maar een schoteltje of beker, een stuk huisraad, dat in elk huisgezin te vinden was en welks inhoud gelijk stond met het tiende van de maat ephi, Hebr. ‘epha’ (v. 36). Omdat de gomor geen maat is, komt dit woord dan ook nergens elders meer voor: waar het tiende van een epha moet worden uitgedrukt, heet dit altijd met eene omschrijving ‘tiende van een epha’ of eenvoudig ‘tiende deel’. Vgl. bijv. Lev. V 11.</div>
<div id="n1079">Er zijn er, die dit verstaan van de gelijke verdeeling, welke na de inzameling geschied zou zijn door de oversten des volks, maar hiervan blijkt niets uit het bijbelverhaal. Veeleer doet alles denken aan een wonderbare beschikking Gods.</div>
<div id="n1080">Israël moest zoo leeren met het dagelijksch brood tevreden te zijn en voor de toekomst op God te vertrouwen.</div>
<div id="n1081">Dat <hi type="italic">zij dubbel voedsel verzamelden</hi>, gebeurde wellicht niet op bevel van Moses, maar volgens Gods bijzondere bestiering. Althans de vorsten des volks, die het oppertoezicht hadden, schijnen van een bevel onkundig te zijn geweest en de zaak niet begrepen te hebben. Volgens anderen echter was het bevel reeds gegeven, zie v. 5, en verhaalden de vorsten slechts, dat het volk gehoorzaamd had, waarop hun de tot hiertoe verborgen reden van het goddelijk gebod werd geopenbaard.</div>
<div id="n1082">Wat ter toebereiding van het manna (Vgl. Num. XI 8) dienstig of noodig was, moest op den zesden dag geschieden. Hetgeen van het toebereide manna dien dag overbleef, was voor den volgenden sabbatdag. Uit dit vers, in verband met het vervolg tot v. 30, blijkt, dat de sabbatviering, welke waarschijnlijk van de oudste tijden dagteekent (Gen. II 3), tijdens het verblijf in Egypte tot verval en in vergetelheid was gekomen. Het oude gebod van God werd thans vernieuwd om later op Sinaï zoo plechtig en nadrukkelijk mogelijk als goddelijke wet voor altijd te worden vastgesteld. - Zooals te dezer plaatse en reeds in v. 5 te kennen wordt gegeven, moest de rust van den sabbat zeer streng worden opgevat. Vgl. XII noot 17 aan het einde.</div>
<div id="n1083">Zoo waren dan de voorschriften aangaande het manna inderdaad eene beproeving. Vgl. v. 4.</div>
<div id="n1084">Gelijk Lev. XXIII 3 in den grondtekst zegt, moest de sabbat met een heilige, samenroeping of godsdienstige vergadering des volks gevierd worden. Derhalve mocht Israël op den sabbat wel buiten de tenten gaan, maar niet buiten het legerkamp om daar manna te zoeken of anderen dagelijkschen arbeid te verrichten.</div>
<div id="n1085">Het had de kleur van het witachtige <hi type="italic">korianderzaad.</hi> Volgens anderen echter had het <hi type="italic">witte man</hi> of manna den <hi type="italic">vorm</hi> van korianderzaad, dat door zijn grauwe <hi type="italic">kleur</hi> van het manna verschilde. Vgl. Num. XI 7. Over den kostelijken smaak van het hemelbrood spreekt ook Sap. XVI 20. Het blanke en zoete en van den hemel nedergedaalde manna, dat op zoo wonderbare wijze het volk Gods in de woestijn voedde, is een heerlijke afbeelding van het H. Sacrament des altaars. Zie Joan. VI 48-59.</div>
<div id="n1086">Hetgeen v. 32-34 verhaald wordt geschiedde eerst, nadat de tabernakel gebouwd was. Het werd hier echter opzettelijk tusschengevoegd, evenals het bericht van v. 35, opdat de geschiedenis van het manna voltooid zoude zijn.</div>
<div id="n1087">Mogelijk is dit aanvullend bericht hier later ingevoegd. Zie Jos. V 12. Maar ook Moses zelf kan het, de gave der profetie nog buiten beschouwing gelaten, vóór zijnen dood hebben opgeteekend. Toen hij, door God hiervan onderricht, ging sterven, was het veertigste jaar van den manna-regen begonnen en wist hij niet alleen, dat nu, bijkans onmiddellijk na zijnen dood, het woestijnleven zou eindigen, maar ook dat dientengevolge de manna-regen zou ophouden.</div>
<div id="n1088">Ten einde ook aan de latere geslachten te doen begrijpen met welk een mildheid God zijn wonderbrood had gegeven, wordt hier de inhoud van den <hi type="italic">gomor</hi> door vergelijking met een bekende maat aangegeven. De gomor mag niet verward worden met den chomer, een bij Israël gebruikelijke maat. Zie bijv. Lev. XXVII 16 in den grondtekst. Vgl. verder noot 11.</div>
<div id="n1089">Tusschen <hi type="italic">de woestijn van Sin</hi> en <hi type="italic">Raphidim</hi> waren nog twee legerplaatsen te Daphca en te Alus, welke te onbelangrijk geacht zijn om hier vermeld te worden. Vgl. Num. XXXIII 12, 13.</div>
<div id="n1090">Die <hi type="italic">oudsten</hi> moesten later voor het volk getuigenis kunnen geven van het wonder, dat Moses zou doen.</div>
<div id="n1091">Waarschijnlijk geschiedde dit door middel der wonderbare wolk, welke het zichtbaar teeken was van Gods beschermende tegenwoordigheid. - Van den Sinaï, die meermalen met den naam <hi type="italic">Horeb</hi> wordt aangeduid, lag Raphidim nog eene dagreize verwijderd, maar reeds droeg daar de bergstreek dien meer algemeenen naam. Vgl. III noot 2.</div>
<div id="n1092">In het Hebr. ‘Massa en Meriba’, d.i. Beproeving en Twist. - In plaats van <hi type="italic">hij noemde</hi> heeft het Hebr. ‘men noemde’. Vgl. Gen. XVI noot 9.</div>
<div id="n1093">Het volk van <hi type="italic">Amalec</hi> of der Amalekieten, dat van Esau afstamde. Vgl. Gen. XXXVI 12. Op wat wijze Amalec streed, leert Deut. XXV 17, 18.</div>
<div id="n1094">Josuë, een vorst uit den stam Ephraïm, heette eerst Osee, Hebr. Hosjea, d.i. ‘heil’. Vgl. Num. XIII 17. Waarschijnlijk gaf juist het hier verhaalde feit aanleiding tot de wijziging van zijnen naam, Josuë, Hebr. Jehosjua, d.i. ‘Jehova is heil’. Josuë toch toonde zich bij deze gelegenheid inderdaad een heil voor Israël, maar het door middel van hem bewerkte heil kwam van Jehova. - Van <hi type="italic">Hur</hi>, een der voornaamsten uit Juda in de lijn van Phares, spreekt ook XXIV 14. Vgl. I Par. II 18-20.</div>
<div id="n1095">Zoo toonde God, dat Hij niet aan de kracht der wapenen, maar aan de kracht des gebeds de overwinning schonk. In zijn uiterlijke houding de gevoelens zijns harten uitsprekend, <hi type="italic">hief Moses</hi> biddend <hi type="italic">de handen omhoog.</hi></div>
<div id="n1096">De biddende Moses, met den wonderstaf in de ten hemel gestrekte handen, is een schoone voorbeduiding van den Heiland, die met uitgestrekte armen aan het kruishout de overwinning op den helschen vijand bevocht.</div>
<div id="n1097">Letterlijk ‘met den mond des zwaards’. Zóó deed hij hen kennis maken met den mond van zijn scherp, naar bloed dorstend zwaard, dat zij de vlucht namen.</div>
<div id="n1098">Ook de grondtekst heeft: <hi type="italic">in het boek</hi>, te weten in het reeds bestaande boek, waarin Moses de lotgevallen van het volk Gods opteekende.</div>
<div id="n1099">In het bijzonder voor <hi type="italic">Josuë</hi>, die hier reeds als Moses' opvolger eenigermate wordt aangeduid, was die mededeeling betreffende Amalec's toekomstige vernietiging (I Par. IV 42, 43) bestemd, opdat hij bij zijn strijd tegen alle vijanden van Israël versterkt zou worden in zijn vertrouwen op Gods alvermogenden bijstand.</div>
<div id="n1100">In den grondtekst ‘Jehova mijne banier’. Moses noemde zoo het altaar, dat hij bij wijze van tropee of zegeteeken bouwde, om aan God alleen alle eer en dank te brengen voor de overwinning: Jehova zelf was voor Israël het veldteeken ter zegepraal geweest.</div>
<div id="n1101">Wellicht moeten deze woorden, welke ook in den grondtekst duister zijn, in dien zin verstaan worden, dat Moses met het volk, de hand naar Jehova's troon uitgestrekt of de hand opgeheven naar het altaar, den eed deed van eeuwigen oorlog tegen het aan God vijandige Amalec.</div>
<div id="n1102">Vgl. III noot 1 en II noot 20.</div>
<div id="n1103">Vgl. IV noot 22 aan het einde.</div>
<div id="n1104">Vgl. II noot 23.</div>
<div id="n1105">Israël was thans in de nabijheid van Jethro's woonplaats gelegerd. Zie II noot 15. Waarschijnlijk vervulde Jethro zoo een vroeger gemaakte afspraak. Dat Moses daar zou terugkeeren, was zeker. Vgl. III 12.</div>
<div id="n1106">Na de omhelzing vroegen zij wederkeerig, gelijk de grondtekst zegt, naar elkanders welstand. De handelwijze van Jethro en Moses was geheel overeenkomstig de eischen der oostersche beleefdheid, welke ook nu nog bij de Arabische stammen in eere is.</div>
<div id="n1107">Jethro kende zeer waarschijnlijk reeds te voren den waren God, maar thans had hij Hem uit die wonderwerken op een nieuwe wijze leeren kennen.</div>
<div id="n1108">Waarschijnlijk bedoelt Jethro, dat de grootheid des Heeren juist daardoor uitschitterde, dat <hi type="italic">zij</hi>, de Egyptenaren, <hi type="italic">trots gehandeld hadden tegen hen</hi>, tegen de Israëlieten. God zou zulke groote wonderen niet gedaan hebben, wanneer Egypte minder overmoedig en onrechtvaardig gehandeld had tegen Israël. Vgl. II Esd. IX 10. Volgens velen is Jethro's gezegde onvolledig. Zij vertalen den grondtekst: ‘Want daarmede, waarmede zij tegen hen overmoedig waren’... en vullen dan aan als nazin: ‘werden zij gestraft’. Egypte wilde Israël's kinderen door het water doen omkomen en God bereidde voor Egypte door het water den ondergang.</div>
<div id="n1109"><hi type="italic">Brood te eten voor God</hi> beteekent: aan te zitten aan den heiligen maaltijd, welke na het brengen der offeranden volgde. Dat te allen tijde, ook vóór den Mosaïschen offerdienst, aan God geofferd werd, bleek genoeg uit de vroegere geschiedenis. Bij de <hi type="italic">brandoffers</hi> werd het vleesch van het offerdier ter eere van God geheel verbrand; bij de <hi type="italic">slachtoffers</hi>, waaronder hier bepaaldelijk ‘dankoffers’ te verstaan zijn, werd het vleesch voor een gedeelte verbrand, terwijl het overige tot een heilig feestmaal strekte voor hen, die geofferd hadden.</div>
<div id="n1110">Gedurende den tocht was er weinig gelegenheid tot rechtspraak geweest en misschien gaf de op Amalec behaalde buit tot velerlei geschillen aanleiding. Overigens is het wel begrijpelijk, dat een enkel rechter voor zulk een groote menigte den ganschen dag noodig had.</div>
<div id="n1111"><hi type="italic">Gods rechtspraak</hi> werd aan het volk kenbaar door de rechterlijke beslissing van Moses, Gods afgezant. Vgl. het volgende vers. De onmiddellijke tusschenkomst van God was alleen soms in moeielijke omstandigheden voor Moses noodig. Zie Num. XV 32-36.</div>
<div id="n1112">De grondtekst kan vertaald worden: ‘Ontwijfelbaar zeker zult Gij uitgeput worden zoowel gij als het volk, dat bij u is’. De arbeid was niet alleen te zwaar voor Moses, maar kon ook het volk, moede van het wachten, er toe brengen zich zelf recht te verschaffen.</div>
<div id="n1113">Het middelaarschap bij God betreffende de hoogere belangen en gewichtiger zaken, welke Gods rechtstreeksche beslissing noodig hebben, zij uwe taak.</div>
<div id="n1114">De grondtekst heeft: ‘En maak hun de instellingen en de wetten duidelijk, en doe hen den weg kennen’ enz. Behalve middelaar bij God voor het volk zou hij ook tolk van God bij het volk zijn en aan Israël leeren als wetgever onder God, hoe het den Heer dienen en overeenkomstig diens wil zijn leven inrichten moest. De toepassing en handhaving dier leer in het dagelijksch leven zou later, althans in de gewone omstandigheden, aan anderen beter worden toevertrouwd. Zie de volgende verzen.</div>
<div id="n1115"><hi type="italic">In wie waarheidszin</hi> enz. Volgens den grondtekst ‘mannen van waarheid, die gewinzucht haten’, d.i. rechtschapen en onomkoopbare mannen.</div>
<div id="n1116">De grondtekst heeft: ‘en stel hen aan tot oversten van duizend, oversten van honderd, oversten van vijftig en oversten van tien’. Die benamingen kunnen streng letterlijk worden opgevat, zoodat een overste over duizend inderdaad over duizend Israëlieten met hunne familiën gezag had, maar zij kunnen ook als ruimer van beteekenis begrepen worden. Immers verschillende plaatsen in den grondtekst (Num. I 16; X 4, 30) wijzen aan, dat oudtijds het woord ‘duizend’ ook in de onbepaalde beteekenis van stam of stammenigte gebezigd werd. Daarom is het wel aannemelijk, dat ook de hier genoemde lagere getallen in verband met ‘duizend’ groepen van familiën zijn, wier aantal naar gelang van omstandigheden verschillend geweest is. Wellicht waren diegenen de oversten van duizend, die aan het hoofd stonden der stamafdeelingen of geslachten (mischpachot; zie Gen. XLVI noot 14), waarin elke stam gesplitst was, en werden hunne ondergeschikte medehelpers oversten van honderd enz. genoemd naar de meerdere of mindere uitgebreidheid van rechtsmacht, welke hun over de verschillende familiën, waaruit elke stamafdeeling bestond, gegeven was. Voor deze meening pleit nog, dat volgens Deut. I 13 de door Moses op raad van Jethro verordende indeeling inderdaad gebeurd is overeenkomstig de reeds bestaande indeeling der verschillende stammen. - Een soortgelijke splitsing van het gezag blijkt ook bij de regeling van het krijgswezen te zijn toegepast. Vgl. Num. XXXI 14.</div>
<div id="n1117">Waarschijnlijk bleven later overeenkomstig dezen raad aan Moses' rechtspraak voorbehouden: 1 de zaken, die onmiddellijk God en godsdienst betroffen, 2 de in ieder rechtswezen gebeurlijke verzachtingen of ontheffingen, 3 de halsmisdaden, 4 die gedingen, waarvan de belanghebbenden in hooger beroep gingen.</div>
<div id="n1118">De grondtekst: ‘zoo gij dit doet en God het u beveelt, zult gij het kunnen uithouden en ook al dit volk’ enz. Jethro geeft zijn raad in de veronderstelling en onder de voorwaarde, dat God het goedkeurt.</div>
<div id="n1119">Hiermede gaf de groote Moses een voorbeeld van ootmoedige wijsheid, ieders navolging waardig. Zoo heeft God het beschikt, dat ook de meest verlichte en hoogst verheven mensch dikwijls den raad en de hulp van anderen noodig heeft.</div>
<div id="n1120">Daar <hi type="italic">op dien dag</hi> met geen vroeger aangewezen dag in betrekking staat, beteekent die zegswijze hier in het algemeen ‘te dien tijde’. Vgl. Gen. II 4; Num. III 1. Volgens de Joodsche overlevering is de Wet der tien geboden den vijftigsten dag na Paschen afgekondigd. <hi type="italic">De woestijn van Sinaï</hi> heette zoo naar den berg van dien naam. Het woord <hi type="italic">Sinaï</hi> wordt gemeenlijk afgeleid van ‘sene’, dat ‘doornstruik’ of ‘doornbosch’ schijnt te beteekenen en door Septuagint en Vulgaat (III 2) met ‘braamstruik’ vertaald is. Vermoedelijk aan dat struikgewas, waarin God zich de eerste maal aan Moses openbaarde, is de naam Sinaï ontleend.</div>
<div id="n1121"><hi type="italic">De berg,</hi> te weten de Sinaï, is van alle zijden door valleien omringd. Waarschijnlijk legerde zich Israël in de vlakte ‘er Rahah’. Alleen deze vallei, waar de steilrecht omhoogrijzende Sinaï overal zichtbaar is, schijnt geschikt te zijn geweest om de talrijke menigte te bevatten. In de aan waterbronnen en weiden zeer rijke omgeving was het volk voortreffelijk gelegerd.</div>
<div id="n1122">De Sinaï is niet moeielijk te beklimmen. Boven op den berg, waar de wolkzuil waarschijnlijk blijk gaf van de zich openbarende heerlijkheid Gods, ging Jehova aan Moses de voorwaarden bekendmaken, waarop Hij met Israël zijn verbond wilde sluiten.</div>
<div id="n1123">Uitvoeriger keert dezelfde beeldspraak terug Deut. XXXII 11. De sterke arend munt uit in zorgvuldige liefde voor zijne jongen en zoo verzinnebeelden de <hi type="italic">arendsvleugelen</hi> zeer schoon de teedere en machtige vaderzorg van God voor Israël.</div>
<div id="n1124"><hi type="italic">Geheel de aarde</hi> met al hare volken behoort den Heer toe, maar Israël zal, zoo het wil, onder de bijzondere hoede van God op geheel bijzondere wijze zijn <hi type="italic">eigendom</hi> zijn.</div>
<div id="n1125"><hi type="italic">Een priesterlijk koninkrijk,</hi> Hebr. ‘een koninkrijk van priesters’, d.i. een koninkrijk, waarvan alle burgers priesters zijn. Reeds de herinnering aan Egypte met zijn hooggeëerde en bevoorrechte priesterkaste maakte deze toezegging begrijpelijk genoeg. En zooveel voortreffelijker zou dit priesterschap van Jehova zijn als de waarheid de leugen te boven gaat. <hi type="italic">Een heilig volk,</hi> een krachtens Gods roeping van de andere volken gescheiden en onderscheiden en Hem toegewijd volk, heilig ook door een aan die roeping van den heiligen God beantwoordend gedrag. In veel hooger zin dan voor de Israëlieten geldt deze heerlijke belofte van het algemeen priesterschap en van ware heiligheid voor de Christenen, die de Godmensch zich voor den prijs van zijn bloed als eigendom verwierf. Met priesterlijke vrijmoedigheid mogen zij om de verdiensten van Christus zoo dicht mogelijk tot God naderen en kunnen zij, als een heilige priesterschap, geestelijke, door Jesus Christus aan God welgevallige offers van aanbidding, zelfverloochening en goede werken opdragen. Vgl. I Petr. II 9 en 5. Dat de belofte van God hier inderdaad een priesterschap in overdrachtelijken zin, het algemeen en oneigenlijk priesterschap betreft, blijkt tastbaar uit de latere instelling door God van het Aäronietische priesterschap.</div>
<div id="n1126">Zoo deed hij, omdat God te dezer zake zijn gezag van meester en opperheer niet wilde doen gelden. Vrijwillig moest het volk, na de goddelijke belofte en vordering gehoord te hebben, de voorwaarden aannemen en het verbond aanvaarden.</div>
<div id="n1127">Alvorens zijn verbond met Israël door bemiddeling van Moses te sluiten, zou de Heer in een donkere wolk tot hem spreken ten aanhooren der menigte, ten einde het gezag des middelaars <hi type="italic">voor altijd</hi> te bevestigen en diens goddelijke zending voor het volk ontwijfelbaar te maken. Ook onze Heiland heeft zich op Moses beroepen. Zie Luc. XXIV 27; Joan. V 45.</div>
<div id="n1128">Ten tweeden male (zie het vorige vers) geeft Moses bericht van de <hi type="italic">woorden des volks</hi> ten einde het eigenlijke antwoord des Heeren op die woorden te mogen vernemen. - Volgens anderen echter hebben wij hier eenvoudig eene herhaling der laatste zinsnede van v. 8, zooals het spraakgebruik der H. Schrift die meermalen bezigt.</div>
<div id="n1129">Die uitwendige voorbereiding en heiliging moest op zinnebeeldige wijze aanmanen tot de inwendige zuivering en heiliging des harten, zonder welke de reinheid van lichaam en kleederen weinig waarde heeft. Vgl. Gen. XXXV noot 2.</div>
<div id="n1130">Dit gebod diende vooral om het volk met nog grooteren eerbied voor den Heer te doordringen en om het aanzien van Moses, voor wien de berg toegankelijk bleef, te verhoogen.</div>
<div id="n1131">Wijl niemand over de afpalingen mocht gaan, mocht ook niemand op den overtreder van het gebod daar ter plaatse <hi type="italic">de hand</hi> leggen.</div>
<div id="n1132">Bij het teeken <hi type="italic">der bazuin</hi> op den derden dag (v. 11) moest het volk, door Moses geleid, tot den berg naderen. <hi type="italic">Den berg beklimmen</hi> beteekent hier opwaarts gaan naar den berg, maar buiten de gestelde afpalingen. De vervulling van dit gebod wordt verhaald in v. 17.</div>
<div id="n1133">Zelfs door de meeste heidensche volken werd oudtijds deze wijze van onthouding als een plichtmatige voorbereiding voor het vieren van godsdienstige plechtigheden beschouwd, en dat die overtuiging redelijk was, bevestigt hier Gods gebod. Moest nu geheel het volk aldus doen om op waardige wijze tot God te naderen en de Wet te ontvangen, hoe passend en plichtmatig is dan de volkomen onthouding, de maagdelijke zuiverheid voor den priester der nieuwe en volmaakte Wet om wille van zijn heilig dienstwerk, om wille vooral van het allerheiligst offer der Mis, dat hem elken dag voert op het altaar, den berg Gods.</div>
<div id="n1134">Donker breidde zich het wolkgevaarte, waarin de Heer nederdaalde (v. 9), over den berg uit en zoo bleef God ook bij deze grootsche openbaring de verborgen God. En kwam Hij ongetwijfeld vol liefde tot zijn uitverkoren volk, vreesaanjaging en verschrikking gingen die komst vooraf: Israel ‘beefde’, zegt de grondtekst. Zoo moest het aardschgezinde volk, met ontzag voor Gods majesteit vervuld, op passende wijze de onvolmaakte Wet der vrees ontvangen.</div>
<div id="n1135">Zij werden <hi type="italic">God te gemoet</hi> gevoerd, die in zijn wondervolle openbaring op Sinaï ook hen te gemoet kwam. Wellicht in eenzelfde orde, als waarvan Deut. XXIX 10, 11 spreekt, <hi type="italic">hielden zij stand</hi> buiten de afpalingen.</div>
<div id="n1136"><hi type="italic">De Heer was daarop nedergedaald</hi> met zijne duizenden van engelen (Deut. XXXIII 2) en de berg brandde in het vuur, dat opsteeg, gelijk de grondtekst van Deut. IV 11 zegt, tot het hart (de diepte) der hemelen, <hi type="italic">en geheel de berg was schrikwekkend</hi> of, gelijk de grondtekst hier zegt, ‘beefde zeer’, d.i. schudde geweldig. Hoe geheel anders waren later de wonderen, welke bij de nederdaling des H. Geestes op Pinksteren de afkondiging vergezelden van de Wet der liefde, welker voorafbeelding en voorbereiding de wetgeving van Sinaï geweest is.</div>
<div id="n1137">Vgl. noot 8. Wat <hi type="italic">sprak Moses?</hi> Waarschijnlijk gaf hij biddend zijne vrees te kennen (vgl. Hebr. XII 21) en nam God in zijn <hi type="italic">antwoord</hi> die vrees weg door hem tot zich te roepen, gelijk het volgende vers vermeldt.</div>
<div id="n1138">Eene herhaling van hetgeen reeds in v. 18 verhaald is, welke geheel de beschreven Godsverschijning nog eens in het kort samenvat en besluit.</div>
<div id="n1139">Die nadrukkelijke herhaling van het verbod was wel geschikt het volk te doen beseffen, hoezeer het nog die heiligheid miste, welke noodig is om tot God te naderen.</div>
<div id="n1140"><hi type="italic">De priesters</hi> zijn zij, die volgens natuurrecht en aartsvaderlijk gebruik tot hiertoe in de verschillende familiën de priesterlijke bediening uitoefenden. Ook die priesters, hoewel anders gerechtigd om met de gebruikelijke offeranden <hi type="italic">tot den Heer te naderen</hi>, mochten zich niets laten voorstaan op hunne waardigheid. Ook zij waren niet heilig genoeg en moesten <hi type="italic">zich</hi>, evenals de overigen, in gehoorzame afwachting, met vreezen en beven <hi type="italic">heiligen.</hi> Hun wachtte anders nog erger straf dan reeds (v. 13) bepaald was. Zoo zij zich niet heiligden, zouden zij zelfs buiten de afpalingen door God zelf <hi type="italic">geslagen,</hi> gedood worden.</div>
<div id="n1141"><hi type="italic">Heilig hem</hi>, sluit door die <hi type="italic">afpalingen</hi> den berg af als eene aan God toegewijde ruimte.</div>
<div id="n1142">Dit <hi type="italic">opklimmen</hi> van <hi type="italic">Moses en Aäron</hi> gebeurde vermoedelijk aanstonds, nadat de nadrukkelijke waarschuwing des Heeren aan priesters en volk was medegedeeld. Toen gingen beiden binnen de afpalingen een eind wegs den berg op, zoodat zij bij de afkondiging der tien geboden wel nog omlaag, maar hooger dan het volk, op eenigen afstand van de menigte en binnen de heilige ruimte stonden. Zoo strijdt het hier gegeven gebod om op te klimmen niet met de waarschijnlijkheid, dat Moses na de afkondiging der tien geboden beneden bij het volk was. Vgl. XX 19.</div>
<div id="n1143">Uit Act. VII 53; Gal. III 19 en vooral uit Hebr. II 2 blijkt, dat bij de afkondiging der tien geboden de engelen werkzaam zijn geweest. Die geboden worden door den apostel zelfs ‘het door engelen gesproken woord’ genoemd Hiermede nu is hier <hi type="italic">de Heer sprak</hi> niet in tegenspraak. Zeer dikwijls laten dergelijke zegswijzen het duister of God zich onmiddellijk dan wel door zijne engelen openbaart (vgl XIII 21 en XIV 19; Gen. XIX 13 en 24), zeer dikwijls ook beteekenen zij allerduidelijkst in het zinverband, dat God niet zelf, maar een ander in naam en op last van God handelt of spreekt. Vgl. bijv. Zach. III 6, 7.</div>
<div id="n1144"><hi type="italic">Al deze woorden</hi> van v. 2-17, welke met eenige wijziging, maar zonder zakelijke verandering in Deut. V 6-21 herhaald worden, heeten later in den grondtekst XXXIV 28 ‘de woorden des verbonds, de tien woorden’, waarom hun de Grieksche naam van ‘decaloog’, in onze taal die van ‘de tien geboden’, gegeven is.</div>
<div id="n1145">God zegt eerst wie Hij is en vervolgens wat Hij gedaan heeft. Daarop grondt Hij dan zijn recht tot het uitvaardigen dezer geboden, welke meerendeels in den vorm van een verbod zijn uitgedrukt, omdat zij de neiging tot het kwade in het menschelijk hart veronderstellen.</div>
<div id="n1146">Nadat in v. 3 gezegd is, dat Gods heilige dienst met geen afgoderij bezoedeld mag worden en aan God alleen de aanbidding behoort, volgt hiervan in v 4-6 de nadere verklaring met een nadrukkelijke vermaning om dit zwaarwichtigste gebod wel te beoefenen. Reeds het <hi type="italic">maken van beelden</hi> is voor Israël ongeoorloofd. Uit het zinverband (vgl. v. 5) blijkt de bedoeling dezer verordening. Zij werd gegeven om het gevaar voor afgoderij te weren.</div>
<div id="n1147">Van de hemellichamen en van de vogelen in de lucht.</div>
<div id="n1148">Van de landdieren, van de visschen en andere waterdieren. - <hi type="italic">In de wateren onder de aarde.</hi> Vgl. Psal. XXIII 2 noot 3. - Het is bekend, dat de oude heidensche volkeren en niet het minst de Egyptenaren met de afbeeldingen der genoemde schepselen afgoderij pleegden, en ook de Israëlieten waren, gelijk reeds de naaste toekomst bewees, sterk geneigd tot dit kwaad. Dit uitdrukkelijk verbod dan, dat slechts weinige uitzonderingen toeliet (XXV 18), was op de bijzondere omstandigheden van tijd en volk berekend. Uiteraard echter is het maken van beelden niet slecht, maar zelfs dikwijls zeer nuttig. Hiervoor getuigt reeds de H. Schrift in haren spreektrant, wanneer zij zoo dikwijls op menschelijke wijze God aan ons voorstelt en Hem in hare veelvuldige beeldspraak inderdaad afbeeldt.</div>
<div id="n1149">Met nadruk wordt hier de beoefening van dit eerste en grootste gebod aanbevolen. De grondtekst heeft: ‘Gij zult u voor dezen niet nederwerpen enz. want Ik, Jehova, uw God, ben een ijverzuchtig God’ enz. <hi type="italic">IJverzuchtig</hi> is de Heer, wijl Hij ijvert voor zijne eer en niet duldt, dat die eer aan anderen wordt gegeven. Vgl. XXXIV 14; Isai. XLII 8; Nah. I 2.</div>
<div id="n1150">Krachtens de natuurlijke gemeenschap tusschen de ouders en hunne kinderen boet de nakomelingschap dikwijls, echter niet altijd (Num. XXVI 11), in armoede en oneer, in ziekte of andere rampen voor de zonde der vaderen. Hiermede strijdt niet, dat een ieder ten slotte vergelding ontvangt volgens zijn eigen werken (Ezech. XVIII 20). Vgl. Gen. IX noot 15. Derhalve mag deze bedreiging van God niet te letterlijk worden opgevat. Zij voorzegt de tijdelijke straffen, welke gewoonlijk de zondaars in hunne kinderen treffen.</div>
<div id="n1151">God straft tot in het vierde geslacht, maar in het beloonen zijner dienaren gaat Hij veel verder, <hi type="italic">Hij doet barmhartigheid over duizenden</hi>, laat om hunnentwille over duizenden geslachten zijnen zegen nederdalen.</div>
<div id="n1152">Dit tweede gebod verbiedt elke ontheiliging van <hi type="italic">den naam Gods</hi>, welke ontheiliging lichtere of zwaardere zonde kan zijn, naarmate zij zich in het oneerbiedig en lichtzinnig gebruik van dien naam of wel in meineed en godslastering openbaart. Bepaaldelijk op dengene, die laatstgenoemde zonden bedrijft, slaat de bedreiging, dat de Heer hem <hi type="italic">niet voor onschuldig</hi>, d.i. hem voor zeer schuldig, zal houden.</div>
<div id="n1153">Dat de plicht der sabbatviering niet ten eenenmale aan Israël onbekend was, blijkt hier uit de woorden, waarmede het derde gebod wordt ingeleid. Zij moeten <hi type="italic">indachtig zijn</hi>, zich de reeds bekende waarheid herinneren, dat de sabbat behoort geheiligd te worden. Dit oude gebod werd thans opnieuw ingescherpt, in bijzonderheden omschreven en zoo nadrukkelijk mogelijk tot vaste wet voor Israël gemaakt. Vgl. XVI noot 15. Tot de sabbatviering, voor zoover deze den arbeid verbood, zouden volstrekt allen verplicht zijn <hi type="italic">binnen uwe poorten</hi>, d.i. binnen de met poorten voorziene vaste woonplaatsen van het land Chanaän, Israël's grondgebied in de naaste toekomst.</div>
<div id="n1154">Na de drie eerste geboden, welke rechtstreeks op God betrekking hebben, volgen de andere zeven, welke 's menschen plichten jegens den evenmensch regelen. Eerst wordt van de plichten jegens de ouders gehandeld, die ons uit alle menschen de naaste zijn en van wie wij na God het bestaan ontvingen. Het <hi type="italic">eeren van vader en moeder</hi> omvat de drie plichten van eerbied, van liefde en van gehoorzaamheid. Zeker is de bijzondere, aan het vierde gebod verbonden belooning in letterlijken zin tijdelijk, maar de belofte van een <hi type="italic">lang leven</hi> mag en moet ook te gelijk beschouwd worden als voorbeduiding en onderpand van het eeuwige leven.</div>
<div id="n1155">In de vier laatste geboden v. 13-16 werd de slechte daad (tegen het leven, het huwelijk, den eigendom en de eer van den naaste) getroffen. Hier wordt ook de slechte begeerte verboden. Wel gebeurde dit reeds middellijk in voor noemde geboden, want de slechte daad is niets anders dan de slechte begeerte in hare voltooiing. Maar de volmaaktheid der goddelijke wetgeving vorderde dat ook het kwaad onmiddellijk in zijnen wortel werd aangetast door deze twee laatste geboden, welke iedere vrijwillige begeerte naar onkuischheid en naar een anders eigendom veroordeelen. Met recht onderscheidt men hier wegens het van nature verschillende kwaad, waarnaar de begeerte kan streven, twee geboden, hoewel de vorm der wetgeving dit niet duidelijk doet uitkomen. Zie echter Deut. V 21. - Nog dient opgemerkt, dat in den decaloog niet enkel vrijwillige doodslag, echtbreuk, groote diefstal en valsche getuigenis voor den rechter, maar ook alle ander kwaad van dezelfde soort, bijv. moedwillige verwonding en hoererij, verboden is. Daarop wijst reeds het dubbel gebod tegen de booze begeerte, zoodat alleen in een zuiver hart de volmaakte vervulling der wet wordt gevonden. Daarvoor ook getuigt de verdere wetgeving, waarin breedvoeriger ook van mindere zonden gesproken en hunne straf bepaald wordt.</div>
<div id="n1156"><hi type="italic">Zien</hi> beteekent hier in het algemeen ‘gewaar worden’ en sluit zoo ook het ‘hooren’ in.</div>
<div id="n1157">In het besef hunner menschelijke zwakheid en zondigheid vreesden zij voor de groote teekenen van Gods nabijheid en meenden zij van angst te zullen bezwijken. Vgl. Deut. V 23-27.</div>
<div id="n1158">Die openbaring van God had ten doel <hi type="italic">u te beproeven</hi>, de betuiging uwer eerbiedige gehoorzaamheid van u te vernemen. Vgl. Deut. V 28, 29.</div>
<div id="n1159">Volgens Deut. V 30 keerde <hi type="italic">het volk</hi> op Gods bevel in de legerplaats terug, hetgeen hier als minder belangrijke bijzonderheid niet vermeld wordt. <hi type="italic">De donkerheid, waarin God was</hi>, verzinnebeeldde de onbegrijpelijkheid van het goddelijk wezen. Wel is God in zich zelven licht en bewoont Hij het licht, maar dat licht is ontoegankelijk, voor het zwakke menschenoog ondoordringbaar. Vgl. I Joan. I 5; I Tim. VI 16.</div>
<div id="n1160">Nogmaals moet door Moses het eerste gebod aan Israël worden ingescherpt, opdat het niet, zijn kwade neiging volgend, in afgoderij vervalle. <hi type="italic">Uit den hemel</hi>, op waarlijk goddelijke wijze, had de Heer tot Israël <hi type="italic">gesproken,</hi> daarom mocht het buiten Hem, den onzichtbaren God, geene goden hebben, geene goden <hi type="italic">naast</hi> Hem, gelijk de grondtekst zegt, maken.</div>
<div id="n1161">Van de <hi type="italic">brandoffers en vredeoffers</hi>, twee soorten van bloedige offeranden, wordt in het Boek Leviticus de wettelijke regeling medegedeeld. Dat echter de offerdienst van de allereerste tijden bestond, toont reeds de geschiedenis van Caïn en Abel. Van een altaar en van brandoffers verhaalt ook Gen. VIII 20, terwijl Gen. XXXI 54 het offer van Jacob en Laban klaarblijkelijk als een vredeoffer beschrijft. Vgl. ook Gen. XV 9, 10; XXVI 25; XXXV 14; XLVI 1 enz. Wat verder het voorschrift aangaande <hi type="italic">een altaar</hi> betreft, veelal is dit steeds verstaan van het altaar voor den openbaren eeredienst. Diensvolgens werd dan verondersteld, dat het koperen brandofferaltaar (XXVII 1, 2) van binnen met aarde of (zie het volgende vers) met ongehouwen steenen gevuld was. Vgl. I Mach. IV 44-47, waar met verwijzing naar deze wet het altaar gemaakt is van zoodanige steenen. Volgens latere schriftverklaarders echter doelt dit voorschrift aangaande <hi type="italic">een</hi> altaar (welke onbepaalde uitdrukking eene veelheid van altaren niet uitsluit) geenszins op <hi type="italic">het</hi> brandofferaltaar, dat immers, op wat wijze ook gevuld, een <hi type="italic">koperen</hi> altaar bleef, maar verklaart het, hoedanig voor den niet openbaren, den bijzonderen of huiselijken eeredienst een altaar of elk altaar behoorde te zijn. Ter verduidelijking dient opgemerkt, dat een zoogenaamd huiselijke eeredienst bij de Hebreërs geen ijdele veronderstelling is. Dat het slachten van <hi type="italic">schapen en runderen</hi>, van de dieren, welke <hi type="italic">brand- en vredeoffers</hi> of m.a.w. welke offerdieren konden zijn, ook dan zelfs een godsdienstig karakter had, wanneer deze niet ter offerande, maar tot gewoon gebruik bestemd waren, betuigt Lev. VII 22-27. Vgl. ook Lev. XVII 5-7. Dit slachten nu moest op een altaar <hi type="italic">van aarde</hi>, d.i. van aardzoden, of anders van onbewerkte steen geschieden en zeer waarschijnlijk had deze wetsbepaling de bedoeling om alle navolging van tegenovergestelde heidensche gebruiken te keeren en het gevaar van afgoderij te verminderen. Wel blijkt, bij vergelijking van Lev. XVII 3-7, dat dit voorschrift spoedig in onbruik geraakte door het gebod om alleen bij den ingang des tabernakels te slachten, maar die verandering zal geene verwondering wekken, indien slechts gelet wordt op de wijziging in den toestand ten gevolge der afgoderij bij Sinaï (Exod. XXXII). Overigens verloor daarmede dit voorschrift niet geheel en al zijne beteekenis, daar later in Chanaän het gebruik van altaren buiten den tabernakel, althans in bepaalde omstandigheden, geoorloofd bleef. Vgl. bijv. I Reg. XIV 32-35; Jud. VI 24-26. - Na het voorschrift van een aarden altaar volgt in den grondtekst als een nieuwe zinsnede: ‘Op alle plaats, waar Ik eene gedachtenis van mijnen naam zal maken, zal Ik tot u komen en u zegenen’. Dit kan beteekenen, dat God Israël zegenen zal op de plaatsen, welke Hij voor zijn openbaren eeredienst zal uitkiezen. In verband echter met de gegeven verklaring der eerste zinsnede kunnen die woorden begrepen worden in dien zin, dat God overal Israël zegenen zal, waar Hij zijnen naam zal doen gedenken door zijn volk, te weten overal waar Israël wonen en, aan Gods wet gehoorzamend, Hem dienen zal.</div>
<div id="n1162">De aan Jehova gebrachte hulde moest zich voegzaam ook door uiterlijke heiligheid kenmerken. Ook dit voorschrift had vermoedelijk de bijzondere strekking om de klove tusschen den zuiveren godsdienst van Israël en de dikwijls schandelijke plechtigheden der afgoderij zoo wijd mogelijk te maken. Sommigen hebben gemeend, dat deze bepaling, eenigermate althans, slechts tijdelijk en voorloopig geweest is, daar het latere brandofferaltaar waarschijnlijk wel geene trappen, maar aan ééne zijde eene schuin oploopende aarden hoogte had. Volgens anderen echter doelt zij, even als de vorige, op de altaren voor den niet openbaren eeredienst. Zeker gaf God te dezer zake naderhand nog andere voorschriften voor zijne uitverkoren priesters. Vgl. XXVIII 42.</div>
<div id="n1163">Van de burgerlijke wetten, welke de orde in de maatschappij handhaven, is hier sprake. Een aanvang wordt gemaakt met die wetten, welke de onderlinge betrekkingen der bijzondere personen regelen. Allereerst komen de bepalingen betreffende de minderen, de Hebreeuwsche slaven.</div>
<div id="n1164">Op verschillende wijze kon een <hi type="italic">Hebreër</hi> in slavernij geraken. Vgl. XXII 3; Lev. XXV 39.</div>
<div id="n1165">Bovendien moest de meester hem van het noodige voorzien. Vgl. Deut. XV 12-18. De bepaling van <hi type="italic">het zevende jaar</hi> was in overeenstemming met het begrip van de sabbatsrust XX 10; Lev. XXV 4; Deut. XV 2. Nergens echter blijkt het, dat het zevende jaar der vrijlating een sabbatjaar (Lev. XXV 1-7) moest zijn.</div>
<div id="n1166">De grondtekst heeft: ‘Indien hij met zijn lijf (d.i. alleen, zonder vrouw) is ingekomen, met zijn lijf’ enz. Het staat in tegenstelling met hetgeen onmiddellijk volgt.</div>
<div id="n1167">De grondtekst zegt wederom duidelijker, dat hij dan ‘met zijn lijf’ zal vertrekken. Deze wet steunt op de natuur der dienstbaarheid en veronderstelt, dat de vrouw haar zesjarigen diensttijd nog niet volbracht heeft of dat zij eene uitheemsche, niet-Israëlietische vrouw is. De vrijwaring toch van de altijddurende, de eigenlijke slavernij was een voor de Israëlieten alleen gegeven voorrecht. Wat de verbreking der echtelijke vereeniging ten gevolge dezer verordening aangaat, zij was overeenkomstig de toenmalige zeden en streed niet met den onvolmaakten toestand van het huwelijk in die dagen. Eerst in de Nieuwe Wet van Christus is de huwelijksvereeniging in haar oorspronkelijken staat hersteld en door hare verheffing tot sacrament de volstrekt onverbreekbare vereeniging tusschen éénen man en ééne vrouw geworden.</div>
<div id="n1168">Dit kon gemakkelijk voorkomen, omdat de staat van dienstbaarheid ten gevolge der wettelijke voorschriften dragelijk en zelfs voor de armen dikwijls verkieslijk was. Vgl. XXIII 12; Lev. XXV 39, 40; Deut. XII 18.</div>
<div id="n1169">De grondtekst kan vertaald worden ‘voor de goden’ of ‘voor God’. Met die zegswijze is, gelijk reeds de Septuagint verklarend vertaalt, ‘het gericht van God’ aangeduid, te weten de plaats, waar de rechters in den naam van God recht spreken. Vgl. Deut. XIX 17 en I 17.</div>
<div id="n1170">Na voor de rechters, alzoo met rijp beraad, van zijne vrijheid afstand te hebben gedaan, ontving de knecht het teeken van altijddurende dienstbaarheid, werd hem het oor aan de deurpost van het huis zijns meesters vastgehecht. Zie Deut. XV 17. Door die pijnlijke en ook smadelijke plechtigheid moest ieder Israëliet zooveel mogelijk van het prijsgeven zijner vrijheid worden afgeschrikt.</div>
<div id="n1171"><hi type="italic">Tot dienstmaagd</hi> beteekent hier, gelijk het vervolg aantoont, tot huisvrouw van lageren rang of bijvrouw.</div>
<div id="n1172">Voor de gewone, niet tot bijvrouw gekochte dienstmaagden van Hebreeuwsch bloed gold de wettelijke vrijlating in het zevende jaar. Vgl. Deut. XV 12. De tot bijvrouw bestemde had hoogere rechten, gelijk de gevallen van v. 8-11 verklaren.</div>
<div id="n1173">De grondtekst heeft: ‘Als zij mishaagt aan de oogen van haren heer, die haar voor zich bestemd had, zal hij haar doen loskoopen’. Dit kon geschieden, gelijk het vervolg aanwijst, door een anderen Israëliet, die haar tot bijvrouw verlangde.</div>
<div id="n1174">De grondtekst heeft: ‘als hij trouweloos tegen haar handelt’, nl. door haar niet tot bijvrouw te nemen.</div>
<div id="n1175">In dit tweede geval behoort hij de tot bijvrouw zijns zoons bestemde dienstmaagd als een zijner dochters te behandelen.</div>
<div id="n1176">Volgens de Vulgaat zal de heer in dit derde geval voor de toekomst der gekochte zorg dragen door haar, voorzien van kleederen en ook van geld ter vergoeding voor het verlies der maagdelijkheid, een ander huwelijk te doen sluiten. Volgens den grondtekst echter schijnt de bedoeling te zijn, dat de bijvrouw, wanneer de heer nog een andere bijvrouw voor zich neemt, haar recht op kost, kleeding en samenwoning behoudt en niet tot gewone dienstmaagd verlaagd mag worden.</div>
<div id="n1177">Zij zal dan haar volle vrijheid weder verkrijgen, zonder dat de heer haar aan een ander verkoopen of iets van den koopprijs terugvorderen kan.</div>
<div id="n1178">Wanneer de doodslag niet aan opzet, maar aan Gods toelating of beschikking, menschelijker wijze gesproken aan een toeval of ongeluk te wijten is (Deut. XIX 4, 5), zal de doodslager zich aan de in het Oosten zoo gebruikelijke bloedwraak onttrekken en naar een der later aan te wijzen vrijsteden vluchten. Vgl. Num. XXXV 11, 12.</div>
<div id="n1179">Voor den moordenaar zou nergens eene vrijplaats zijn. Hij moest sterven. Trouwens reeds krachtens de natuurwet alleen heeft de overheid het recht en is zij, in den regel, ook verplicht opzettelijken moord met den dood te straffen, omdat zonder de doodstraf gemeenlijk de misdaad niet voldoende gewroken en de maatschappij niet voldoende beschermd wordt. Vgl. ook Gen. IX 6.</div>
<div id="n1180">Van doodslag is geen sprake. Evenals in de wetgeving van Solon wordt die misdaad als te onnatuurlijk niet verondersteld. <hi type="italic">Slaan</hi> beteekent hier volgens de oude Joodsche schriftverklaarders elke ernstige mishandeling of verwonding. - Waar v. 12 hetzelfde woord voor doodslag gebruikt, heeft de grondtekst duidelijker ‘slaan, zoodat hij sterft’.</div>
<div id="n1181">Volgens den grondtekst staat op menschenroof de doodstraf, hetzij de geroofde verkocht is, hetzij hij nog in de hand des roovers gevonden wordt. De redelijkheid der strenge straf is duidelijk. De menschelijke vrijheid is in zekeren zin een even kostbare gave als het leven. Vgl. voor de zegswijze <hi type="italic">eenen mensch stelen</hi> Gen. XL 15.</div>
<div id="n1182">Evenals ernstige mishandeling werd ook zware beleediging en verwensching der ouders met den dood gestraft, omdat op beide wijzen het ouderlijk gezag, een vertegenwoordiging van Gods majesteit, schandelijk wordt aangerand.</div>
<div id="n1183">Bij de wetten tot bescherming van leven en vrijheid worden hier de wetten gevoegd, welke betreffende verwonding van vrijen en vervolgens van dienstbaren de straf bepalen. - Die de verwonding toebracht, <hi type="italic">zal onschuldig,</hi> d.i. niet schuldig aan doodslag, <hi type="italic">zijn.</hi> Hij moest echter aan den geslagene ‘zijn zitten (zijn gedwongen rust) vergoeden en hem doen genezen’, gelijk de grondtekst zegt. Van de boete voor veroorzaakte lichaamsgebreken, waar het vrije burgers betreft, spreekt Lev. XXIV 19, 20.</div>
<div id="n1184">Even onbepaald zegt de grondtekst, dat ‘het gewroken zal worden’. Indien voor elk hier bedoeld geval de doodstraf bepaald was, zou dit duidelijk op de gewone wijze zijn uitgedrukt. Waarschijnlijk wordt hier bepaaldelijk op de mishandeling van niet-Israëlietische slaven gelet en stond het aan de rechters om naar gelang van omstandigheden den schuldigen meester te straffen. De Hebreeuwsche knecht toch verloor door de dienstbaarheid het burgerrecht niet en zijn leven werd door de gewone wetsbepaling van v. 12 beschermd.</div>
<div id="n1185">In dit geval was er geen vermoeden van opzettelijken doodslag, maar bleek alleen het misbruik in de tuchtiging. Daarvoor nu werd hij reeds gestraft door het verlies van zijnen knecht, want deze was <hi type="italic">zijn geld</hi>, voor geld had de meester hem gekocht.</div>
<div id="n1186">Dit kon gebeuren, als de vrouw tusschenbeide kwam (Deut. XXV 11) om de twistenden te scheiden of haren man te helpen.</div>
<div id="n1187">De rechtmatigheid van de vordering des mans moest door onpartijdige rechters onderzocht en bepaald worden.</div>
<div id="n1188">Nadrukkelijk wordt hier de straf der wedervergelding door de wet afgekondigd en vastgesteld. Waarschijnlijk kon echter die straf meestal met een geldboete worden afgekocht, daar alleen bij moedwilligen doodslag elke losprijs bepaald verboden was. Zie Num. XXXV 31. Door die wettelijk omschreven wedervergelding werd de eigenmachtige wraakneming geenszins geoorloofd verklaard of aangemoedigd, maar integendeel verboden en verhinderd.</div>
<div id="n1189">Ook tegen de dieren - bij wijze van voorbeeld wordt het rund genoemd - tracht de wet zooveel mogelijk leven en veiligheid der menschen te beschermen.</div>
<div id="n1190">Ter wille van het algemeen belang moest zulk een schadelijk dier worden afgemaakt. Dat het <hi type="italic">gesteenigd</hi> en ter oorzake van het vergoten bloed als onrein beschouwd werd, zoodat geen mensch daarvan mocht <hi type="italic">eten,</hi> gebeurde om het natuurlijk afgrijzen tegen moord en bloedschuld nog dieper in het volk in te prenten. Vgl. Gen. IX 5.</div>
<div id="n1191">Een losprijs, die door de rechters bepaald werd, bleef in dit geval toegelaten, omdat de doodslag niet door boos opzet, maar ten gevolge van zorgeloosheid veroorzaakt was.</div>
<div id="n1192">Van niet volwassenen is hier sprake.</div>
<div id="n1193">Vermoedelijk is hier wederom van niet-Israëlietische slaven sprake. Vgl. noot 22. Dertig sikkels zal de gemiddelde prijs voor een volwassen slaaf geweest zijn. De nog jeugdige Joseph werd voor twintig sikkels verkocht. Zie Gen. XXXVII 28.</div>
<div id="n1194">Na de bescherming des levens volgt de bescherming des eigendoms. <hi type="italic">Rund of ezel</hi> worden bij wijze van voorbeeld genoemd. Het vee was de voornaamste bezitting.</div>
<div id="n1195">Wanneer het gestolene nog levend bij den dief werd gevonden, was de boete minder. Vgl. v. 4. De hier bepaalde straf is zwaarder, omdat door slachten of verkoopen de teruggave onmogelijk en het misdrijf in zijne gevolgen erger werd. De grootere schadevergoeding voor een gestolen rund is in overeenstemming met de grootere schade, die toegebracht werd. In het algemeen stond op diefstal van vee zwaardere straf dan op anderen diefstal, wijl het, in het open veld aan diefstal het meest blootgesteld, de bescherming der wet het meest noodig had.</div>
<div id="n1196">Van een nachtelijk inbreker is sprake (vgl. v. 3), die bij ontdekking gemakkelijk tot alles, zelfs tot doodslag, in staat is. Deze wet steunt dus op het recht van zelfverdediging.</div>
<div id="n1197">De doodslager handelde buiten noodweer en de dief had op een andere wijze gestraft moeten worden. De grondtekst zegt niet, dat zulk een doodslager met den dood gestraft moet worden, maar alleen dat hij ‘bloedschuld’ heeft. Waarschijnlijk stond het aan de rechters om naar de mate der schuld een geëvenredigde straf op te leggen.</div>
<div id="n1198">De Hebreeuwsche dief kon slechts aan Hebreërs verkocht worden en miste zes jaren zijne vrijheid. Vgl. XXI 2.</div>
<div id="n1199"><hi type="italic">En zijn vee</hi> enz. staat verklarender wijze. Van de beschadiging des akkers of des wijngaards door middel van het vee is hier sprake. In de veronderstelling, dat de aangerichte schade het gevolg is niet van boos opzet, maar van zorgeloosheid, wordt alleen schadevergoeding opgelegd. Tot straf echter moet deze betaald worden met <hi type="italic">het beste</hi>, dat de schuldige op den akker of in den wijngaard heeft. Ook in de bepaling van het volgende vers wordt alleen zorgeloosheid en onvoorzichtigheid bij den schuldige verondersteld.</div>
<div id="n1200">De haag van <hi type="italic">doornen</hi> rondom den akker. Vgl. Isaï. V 5.</div>
<div id="n1201">Vgl. XXI noot 7.</div>
<div id="n1202">In den grondtekst begint met v. 9 een nieuwe zinsnede en wordt verklaard wat er bij twijfel over bedrieglijke toeeigening gedaan moet worden. Degene, die als onrechtmatig bezitter door de rechters gevonnist wordt, zal de straf van den dief (zie v. 4) lijden.</div>
<div id="n1203">Bij gebrek aan getuigen zal de eed ten bewijs strekken, dat het toevertrouwde buiten schuld van den bewaarder verloren ging.</div>
<div id="n1204">Dit geval verschilt van het vorige. De bewaarder draagt de verantwoordelijkheid niet, wanneer het hem toevertrouwde dier sterft of door roovers gewelddadig wordt weggevoerd buiten zijne schuld, maar wel wanneer het <hi type="italic">door diefstal</hi> verloren gaat ten gevolge van zijn gemis aan behoorlijke waakzaamheid.</div>
<div id="n1205"><hi type="italic">Verslonden</hi>, Hebr. ‘verscheurd’. Hij toone het overschot ten bewijze, dat hem de noodige waakzaamheid niet ontbrak en buiten zijne schuld het dier verloren ging.</div>
<div id="n1206"><hi type="italic">Iets daarvan</hi>, een of ander stuk vee. Den vruchtgebruiker wordt zwaardere verantwoordelijkheid opgelegd dan den bewaarder. Bezwaarlijk zou anders de eigenaar ten nutte van een ander tijdelijk afstand doen van zijn eigendom, als hij niet zeker was, dat de vruchtgebruiker voor het geleende aansprakelijk is.</div>
<div id="n1207">Dat de vruchtgebruiker geen schuld heeft, lijdt hier geen twijfel. <hi type="italic">De eigenaar zelf was aanwezig</hi> en kon het ongeluk niet voorkomen. Daarom moet deze zich met het ontvangen huurloon, waarbij toch het gevaar van mogelijke schade eenigermate berekend is, tevreden stellen. <hi type="italic">Maxime, vooral</hi> ontbreekt in den grondtekst, die door anderen vertaald wordt: ‘Als zijn eigenaar bij hem (den vruchtgebruiker) was, behoeft hij geen vergoeding te geven; als het gehuurd was, is het (de schade) op zijn huurprijs gekomen’. Het verschil tusschen den grondtekst en de Vulgaat bestaat dus hoofdzakelijk hierin, dat de laatste de twee onderscheiden gevallen met elkander vereenigt.</div>
<div id="n1208">Aan den vader, die het recht heeft zijne dochter tegen eenen prijs in geld af te staan (XXI 7), zal hij dien prijs, <hi type="italic">de huwelijksgave</hi>, betalen. Maar niet alleen het geschonden recht des vaders, ook dat van de dochter moet hij door een huwelijk herstellen, tenzij de vader weigert zijne dochter aan hem te geven. Zie Deut. XXII 29, waar de som der huwelijksgave is vastgesteld. - Op verleiding eener <hi type="italic">verloofde</hi> maagd stond de doodstraf. Zie Deut. XXII 23-27. Vgl. ook de bijzondere wet voor de dochter eens priesters. Lev. XXI 9.</div>
<div id="n1209">De grondtekst heeft: ‘Geen toovenares zult gij laten leven’. De zegswijze doet vermoeden, dat bij de Hebreërs, evenals bij de Babyloniërs en andere volken, de duivelskunst niet het minst door vrouwen is uitgeoefend. Echter wordt ook van toovenaars gesproken Jer. XXVII 9; Mal. III 5; vgl. ook Deut. XVIII 10. Dit uiteraard allerboosaardigst en voor de menschelijke maatschappij allerverderfelijkst misdrijf was bovendien voor het volk Gods majesteitsschennis tegen den goddelijken Koning.</div>
<div id="n1210">Van den hulpbehoevenden vreemdeling, die bij vele oude volken, ook bij de Egyptenaren, in verachting was, gaat de wetgeving over tot de zwakken en hulpeloozen onder het eigen volk. Allernadrukkelijkst is hier de verdrukking van <hi type="italic">weduwen en weezen</hi> als wraakroepende zonde aangewezen.</div>
<div id="n1211"><hi type="italic">Het kleed</hi>, het opperkleed (de grondtekst heeft hier hetzelfde woord als XII 34), dat den arme in den killen nacht tot eenige dekking diende, wordt genoemd om in het algemeen te beduiden, dat den behoeftige het noodzakelijke niet onthouden mag worden. Vgl. Amos II 8.</div>
<div id="n1212"><hi type="italic">De goden</hi> zijn de overheidspersonen, de rechters. Zie XXI noot 7. Vgl. Psal. LXXXI 1, 6.</div>
<div id="n1213">De Vulgaat geeft alleen den zin van het spreekwoordelijk gezegde in den grondtekst, dat veelal vertaald wordt: ‘Met uwe volheid (den overvloed van het koren) en uwe tranen (het geperste sap van druif en olijf) zult gij niet achterlijk zijn’. Anderen vertalen: ‘Met uwe volheid en uw hefoffer’. In <hi type="italic">tienden en eerstelingen</hi> moest Israël van zijnen oogst aan God blijmoedig offeren.</div>
<div id="n1214">De wet betreffende <hi type="italic">de eerstgeborenen</hi> wordt hier herhaald als een der voorwaarden van Gods verbond met Israël. Vgl. Ex. XIII 13 en Num. XVIII 15, 16.</div>
<div id="n1215">Vóór <hi type="italic">den achtsten dag</hi> werden de offerdieren nog niet als reine, Gode waardige offeranden beschouwd. Vgl. Lev. XXII 27.</div>
<div id="n1216">Dit vleesch werd onrein geacht en het gebruik daarvan betaamde niet aan het <hi type="italic">heilig</hi> volk van God, dat ook op uiterlijke wijze, in zeden en gebruiken, de gevorderde innerlijke heiligheid toonen moest.</div>
<div id="n1217">Gelijk uit het zinverband blijkt, wordt <hi type="italic">leugentaal</hi> bedoeld, welke voor den evenmensch schadelijke gevolgen kan hebben. Bijzonder tegen de lasterlijke aantijging en tegen het helpen van den lasterenden <hi type="italic">goddelooze</hi> voor het gericht door middel van <hi type="italic">valsche getuigenis</hi> waarschuwt deze wet.</div>
<div id="n1218">De gerechtigheid is niet altijd aan de zijde <hi type="italic">der menigte</hi> en bij een eerlijk oordeel moeten zeker de stemmen geteld, maar veelmeer nog gewogen worden.</div>
<div id="n1219">In plaats van <hi type="italic">erbarmen</hi> heeft de grondtekst ‘begunstigen’. Geen ongepast medelijden verderve de gerechtigheid.</div>
<div id="n1220">Evenmin als de meening der menigte of een ongepast medelijden mag ook natuurlijke afkeer en wrok het gedrag regelen. Deze wet van v. 4 en 5, welke <hi type="italic">de Israëlieten</hi> in hun onderling verkeer verplichtte, mag eene voorbereiding heeten tot het volmaakte gebod der liefde, dat Christus regeven heeft: Hebt uwe vijanden lief. Vgl. Mat. V 44.</div>
<div id="n1221">Hebr. ‘Gij zult het recht van uwen arme niet buigen (niet verdraaien) in zijne twistzaak’.</div>
<div id="n1222"><hi type="italic">Leugen</hi> is hier in het zinverband: valsche rechtshandel. De <hi type="italic">onschuldige</hi>, die recht heeft, wordt (door valsche getuigenis, verzuim van getuigenis of onrechtvaardig vonnis) omgebracht. Waarschuwend wordt gewezen op het eindoordeel van God, die hier (in den grondtekst) dreigt: ‘Ik zal hem niet voor gerecht verklaren, die onrecht heeft’.</div>
<div id="n1223"><hi type="italic">De woorden der rechtvaardigen</hi> zijn volgens eenigen ‘het vonnis der rechters’; volgens anderen, (<hi type="italic">woorden</hi> in de beteekenis van ‘zaken’ genomen) de pleitgedingen der rechtvaardigen, welke door de uitspraak der omgekochte rechters verdorven worden.</div>
<div id="n1224">Deze wet verschilt hierin van XXII 21, dat zij bepaaldelijk ziet op de slechte bejegening en verdrukking der vreemdelingen <hi type="italic">voor de rechtbank.</hi></div>
<div id="n1225">De bepalingen van v. 10-12 betreffende het sabbatjaar (vgl. Lev. XXV 4) en den sabbatdag (vgl. Ex. XX 8) vormen het einde dier wettenreeks, welke XXI 1 begint en ten doel heeft de <hi type="italic">burgerlijke en maatschappelijke</hi> betrekkingen te regelen. Dat deze en andere der hier gegeven wetten reeds vroeger opgeteekend of wel later herhaald worden, heeft zijn grond daarin, dat zij niet enkel burgerlijke betrekkingen regelen en nog om andere redenen, ter zake van godsdienst en eeredienst, werden uitgevaardigd.</div>
<div id="n1226">Besluit der uitgevaardigde wettenreeks en overgang tot andere soortgelijke wetten (v. 13-19), welke de verhouding van Israël als burgerlijke maatschappij tot Jehova als Koning dier maatschappij bepalen.</div>
<div id="n1227">Sterker nog zegt de grondtekst: ‘En den naam van andere goden zult gij niet noemen’.</div>
<div id="n1228">Van dit eerste hoogfeest werd reeds melding gemaakt (Ex. XIII 3-10; XII 15-20), wijl het bij den uittocht uit Egypte ingesteld is. <hi type="italic">Niet ledig</hi>, niet met ledige handen (vgl. III 21) mochten zij voor hunnen Koning komen. Met milde offergaven moesten zij Hem huldigen.</div>
<div id="n1229">Zoo heette dit tweede hoogfeest, omdat dan (Lev. XXIII 17) de eerste brooden van den nieuwen oogst aan God geofferd werden. Ook werd het later (Ex. XXXIV 22) ‘hoogfeest der Weken’ genoemd, omdat het zeven weken na Paschen viel. Vgl. Lev. XXIII 15, 16; Deut. XVI 9. Nog heet het (II Mach. XII 32; Act. II 1) ‘Pentecostes’, d.i. ‘Pinksteren’ of ‘vijftigste dag’, daar het op den vijftigsten dag na Paschen gevierd werd.</div>
<div id="n1230"><hi type="italic">Op het einde van het</hi> oogstjaar wanneer <hi type="italic">de inzameling der vruchten</hi> gebeurd was. De zegswijze is nog eenigszins onbepaald. Nauwkeuriger aanwijzingen aangaande dit feest, gewoonlijk het Loofhuttenfeest genoemd, werden later (Lev. XXIII 34; Num. XXIX 12) gegeven. Het viel in den herfst, omtrent het einde van onze maand September, en duurde van den vijftienden tot den twee en twintigsten dag der maand Tischri, welke de zevende maand van het kerkelijke jaar was.</div>
<div id="n1231"><hi type="italic">Driemaal</hi>, te weten op de genoemde hoogfeesten. Dat die wet ook door vrouwen werd opgevolgd, toont I Reg. I 3-9. Vgl. Luc. II 41, 42.</div>
<div id="n1232">Het <hi type="italic">bloed offeren</hi> is eene zegswijze, welke op de groote beteekenis wijst van het vergieten des bloeds bij de bloedige offeranden. Het was de voornaamste handeling en behoorde tot het wezen des offers. Vgl. Lev. XVII 11. - Volgens aloude schriftverklaring doelt dit voorschrift in verband met v. 15 op het <hi type="italic">slachtoffer</hi> bij uitnemendheid, op het paaschlam, dat gegeten noch geofferd mocht worden, zoolang er <hi type="italic">gedeesemd</hi> brood in de huizen was, en dat in zijn geheel genuttigd moest worden. Vgl. XII 8-10. <hi type="italic">Het vet van mijn hoogfeest</hi> (d.i. het vet van het slachtoffer op mijn hoogfeest, vgl. XXXIV 25) is het gedeelte van het vet, dat bij de zoen- en vredeoffers (Lev. IV 8, 9; III 3-11) op het altaar verbrand moest worden. Eerst hier zou die bepaling ten opzichte van het vet des paaschlams gegeven zijn, omdat bij de eerste paaschfeestviering in de verschillende huizen de gelegenheid ontbrak om het vet op het altaar te verbranden. Volgens anderen echter slaat geheel het voorschrift van v. 18 niet bepaaldelijk op het paaschlam, maar in het algemeen op de slachtoffers der hoogfeesten.</div>
<div id="n1233">Ook dit voorschrift wordt door velen in verband met het tweede hoogfeest van v. 16 als een bijzonder, door anderen daarentegen (vgl. XXII 29; Num. XVIII 11-32; Deut. XXVI 2-11) als een algemeen voorschrift beschouwd.</div>
<div id="n1234">Hoewel deze bepaling slechts eene zaak van weinig belang schijnt te raken, wordt zij nog tweemaal (Ex. XXXIV 26; Deut. XIV 21) herhaald. Veelal wordt gezegd, dat de bedoeling dezer wet (evenals Deut. XXII 6, 7) alleen is aan het volk zachtaardigheid in te prenten en het van onnoodige wreedheid af te houden. Maar anderen meenen, dat dit voorschrift betrekking heeft op het Loofhuttenfeest van v. 16 en waarschuwt om niet te doen gelijk de heidenen, die na de inzameling der vruchten met zulke <hi type="italic">melk</hi> hunne velden ter bevordering der vruchtbaarheid besproeiden. Zoo dan zou hier een bijgeloovig toovermiddel verboden zijn.</div>
<div id="n1235">Nadat de plichten zijn voorgehouden, welke Israël om het verbond met God moet vervullen, volgt v. 20-33 de sluitrede. Zoo Israël ontrouw is, zal het gestraft, zoo het getrouw is, zal het schitterend beloond worden.</div>
<div id="n1236">Deze <hi type="italic">Engel, in wien mijn naam is</hi>, in wien Jehova zelf zich openbaart, en die later (Ex. XXXIII 15 in den grondtekst) ‘het aangezicht’ van Jehova heet, is volgens vele schriftverklaarders God zelf, te weten God de Zoon, die door Isaias LXIII 9 ‘de engel van Jehova's aangezicht’, door Malachias III 1 ‘de engel des verbonds’ genoemd wordt. Vgl. Gen. XLVIII noot 11. Daar zijn er echter ook velen en van groot gezag, die beslist deze meening verwerpen en er voor houden, dat God zich bij alle openbaring in het Oude Verbond van zijne engelen bediende. In derdaad schijnen tal van schriftuurplaatsen hun gevoelen te bevestigen. Zie bijv. Baruch III 38; Hebr. I 1, 2; II 2, 3; XIII 2; Gal. III 19; Act. VII 38, 53. Volgens de eersten is evenwel die bevestiging alleen schijnbaar en pleit juist voor hen het gezag der Schriftuur. Vgl. Ex. XXXIII 2-17; I Cor. X 9; Hebr. XII 25; Epist. Judae v. 5. Bij het verschil der twee meeningen mag dit althans zeker heeten, dat de engel van Jehova, zoo hij een engel was, in zijn bijzondere zending onder het Oude Verbond op bijzondere wijze den Zoon Gods vertegenwoordigd en voorafgebeeld heeft.</div>
<div id="n1237"><hi type="italic">Brood en water</hi> vertegenwoordigen alle levensmiddelen. Vgl. Isai. III 1; XXX 20; XXXIII 16.</div>
<div id="n1238">Dezelfde belofte wordt Deut. VII 20 herhaald en van hare vervulling spreekt Jos. XXIV 12. Vgl. ook Sap. XII 8. Omdat echter bij de verovering van Chanaän nergens van <hi type="italic">horzelen</hi> sprake is, werd soms die belofte als beeldspraak begrepen en verstaan van de stekende prikkels der verschrikking. Maar niet alle bijzonderheden behoefden in het bijbelverhaal te worden opgeteekend en overigens verhaalt ook de ongewijde geschiedenis van dergelijke landplagen, waardoor volksstammen uit hunne woonsteden zijn verdreven. - De drie volken vertegenwoordigen bij wijze van voorbeeld alle Chanaänietische volken. - In plaats van <hi type="italic">voordat gij binnentrekt</hi> heeft de grondtekst minder sterk ‘voor uw aangezicht’.</div>
<div id="n1239">Dat dit anders gemakkelijk kon geschieden, bewijst IV Reg. XVII 25.</div>
<div id="n1240"><hi type="italic">De zee der Philistijnen</hi> is de Middellandsche Zee, aan welker kusten de Philistijnen in zuidelijk Chanaän woonden. <hi type="italic">De woestijn</hi> is de groote woestijn van Steenachtig Arabië. <hi type="italic">De rivier</hi> is de Euphraat. Vgl. Gen. XV 18. Van een nauwkeurige grensafbakening kan hier, althans voor de eerste tijden van Israël's verblijf in Chanaän, geen sprake zijn. Vgl. Num. XXXIV. Wel is onder David en Salomon de belofte in zooverre vervuld, dat ook buiten het eigenlijke Chanaän een groot gedeelte van het aangewezen gebied aan Israël schatplichtig werd. Maar ten volle ging de belofte niet in vervulling. Die belofte was voorwaardelijk (v. 22) en Israël vervulde nooit ten volle zijne verplichting.</div>
<div id="n1241"><hi type="italic">Met de goden</hi> der heidenen wordt <hi type="italic">een verbond gesloten</hi>, wanneer goddelijke hulde hun betoond wordt.</div>
<div id="n1242"><hi type="italic">Dit</hi>, te weten dit wonen der Chanaänieten in uw midden. Vgl. verder X noot 3.</div>
<div id="n1243">Dit gebod moest vervuld worden, nadat eerst Moses was afgeklommen (vgl. XX 21) en hij de door God gegeven wetten had afgekondigd. Zie v. 9.</div>
<div id="n1244">Op de helling van den heiligen berg zouden zij <hi type="italic">van verre</hi> de hulde der aanbidding brengen aan God, die zich op den top des bergs (XIX 20) in de wolk openbaarde. Met Aäron en zijne zonen, de toekomstige priesters, vertegenwoordigen die <hi type="italic">oudsten</hi>, geheel het volk. Vgl. voor de historische beteekenis van het getal <hi type="italic">zeventig</hi> in Israël Gen. XLVI 27.</div>
<div id="n1245"><hi type="italic">Al de woorden des Heeren en de rechten</hi> zijn de wetten, welke met en na de tien geboden als voorwaarden des verbonds gegeven en van XX 23 tot XXIII 33 beschreven zijn. Ten tweeden male (vgl. XIX 8) belooft het volk nu gehoorzaamheid.</div>
<div id="n1246">Plechtig moest, na de vrije bewilliging des volks in de door God gestelde voorwaarden, het verbond tusschen God en Israël bekrachtigd worden. Vandaar die toebereidselen: de <hi type="italic">schriftelijke opteekening</hi> van de wetten des verbonds, het <hi type="italic">altaar</hi> ter eere van Jehova en daarbij de <hi type="italic">twaalf gedenksteenen</hi>, welke op zinnebeeldige wijze de <hi type="italic">twaalf</hi> stammen voorstelden.</div>
<div id="n1247"><hi type="italic">Jongelingen</hi> werden als offeraars aangewezen, waarschijnlijk opdat onder de volgende geslachten de persoonlijke getuigen van het heilig verbond zoolang mogelijk zouden voortleven. Wanneer zij toen nog geen achttien jaren telden, hebben zij wellicht nog in Chanaän zelf van deze gewichtige gebeurtenis getuigenis afgelegd. Evenzoo heerschte vroeger bij verschillende volken de gewoonte om, na verkoop van grond, kinderen getuigen te doen zijn bij het verplaatsen der grenspalen. - Dat <hi type="italic">jongelingen</hi> hier in de plaats traden der priesters (XIX noot 21) gebeurde krachtens het oppergezag van Moses. Hiermede werd de afschaffing en verdwijning van het eerste aartsvaderlijke priesterschap ingeleid, en des te gemakkelijker kon Moses die beteekenisvolle verandering gebieden, omdat het eerste priesterschap niet zoo uitsluitend als daarna het priesterschap van Aäron, aan enkele personen was toevertrouwd, die daartoe uitdrukkelijk door God aangewezen en Hem bijzonder toegewijd waren. Overigens blijkt uit het vervolg, dat die <hi type="italic">jongelingen</hi> slechts ondergeschikte helpers waren van Moses, die in eigen persoon het voornaamste werk der priesterlijke bediening, het bloedsprengen, verrichtte. Vgl. voor de beteekenis van <hi type="italic">brandoffers en vredeoffers</hi> XX noot 19; XVIII noot 8.</div>
<div id="n1248">Dit <hi type="italic">over het altaar gestorte</hi>, aan Jehova geofferde <hi type="italic">bloed</hi> verzinnebeeldde de toewijding des volks aan God, dat voortaan een Hem welgevallig leven, een en hetzelfde leven met Hem zou leven. Vgl. Lev. XVII 11.</div>
<div id="n1249">Het door Moses geschreven <hi type="italic">boek.</hi> Zie v. 4. Bij de Hebreërs heet alle geschrift, zelfs de scheidingsbrief ‘sepher’, <hi type="italic">boek.</hi> - Ten derden male belooft het volk gehoorzaamheid.</div>
<div id="n1250">Ook besprengde hij het boek des verbonds, gelijk uit de overlevering de H. Paulus getuigt. Zie Hebr. IX 19, waar eveneens verhaald wordt, dat het bloed, waarschijnlijk om het vloeibaar te houden, met water vermengd was, en dat de besprenging geschiedde door middel van een hysopbundel, welke met een karmozijnrooden wollen band was vastgebonden. Op dezelfde wijze moest ook later bij verschillende plechtigheden de besprenging geschieden. Vgl. Lev. XIV 4-7, 49-52; Num. XIX 6.</div>
<div id="n1251"><hi type="italic">Dit is het bloed</hi>, waarmede <hi type="italic">het verbond, dat de Heer</hi> (Jehova) nu <hi type="italic">met u gesloten heeft</hi>, op duidelijke en plechtige wijze bekrachtigd wordt. Van oudsher was het gebruikelijk om verbintenissen met het uitgestorte bloed van offerdieren te bevestigen. Zie Gen. XV 9-18. De Heer had dat verbond gesloten <hi type="italic">op</hi>, d.i. op grond van <hi type="italic">al deze woorden.</hi> Immers eerst nadat de wetsbepalingen van het boek des verbonds, onder bedreiging en belofte, als voorwaarden des verbonds door God gesteld en als verplichtingen des verbonds door het volk aangenomen waren, werd het verbond gesloten. - Vanzelf herinneren deze woorden <hi type="italic">Dit is het bloed des verbonds</hi> aan de woorden van Christus bij de instelling van het H. Sacrament des altaars: <hi type="italic">Dit is mijn bloed van het nieuwe verbond</hi> (Zie Mat. XXVI 28, waar een zelfde woord in den grondtekst de dubbele beteekenis heeft van ‘testament’ en ‘verbond’). Met die woorden betuigde toen de Verlosser, naar het verbond van Sinaï heenwijzend, dat zijn heilig offerbloed de bekrachtiging was van het nieuwe verbond, van het tweede verbond, dat het eerste zooverre te boven gaat als de werkelijkheid beter is dan schaduw en afbeelding. Want werd het eerste door God slechts voor een beperkten tijd en alleen met het uit de Egyptische slavernij verloste Israel aangegaan; werd het bekrachtigd door tusschenkomst van een menschelijken middelaar met het bloed van dieren, dat uit zich bloot uitwendige heiliging des volks teweegbracht, vormde het alleen dienstknechten van God, die hunnen Koning met vreeze moesten huldigen: het tweede verbond, dat God met geheel de uit de slavernij des duivels geredde menschheid gesloten heeft, is eeuwig; zonder bemiddeling van menschen werd het door God zelf bekrachtigd met het bloed van den Godmensch, een verbondsbloed, dat de zielen heiligt; het is eindelijk het verbond niet van vrees, maar van liefde, dat ons kinderen Gods maakt en ons met vrijmoedigheid tot God als tot onzen Vader doet naderen. Vgl. Hebr. VIII 8; I Tim. II 5; Hebr. IX 13, 14; X 19; Hebr. IV 16; Rom. VIII 15.</div>
<div id="n1252">Overeenkomstig het vroeger gegeven bevel des Heeren (zie v. 1). maar na de heiliging met het bloed des verbonds. Thans was Israël, door de zeventig aanzienlijken met Aäron en diens zonen vertegenwoordigd, waardig gemaakt den berg te beklimmen, er God te aanschouwen en daarna ten besluit der offerplechtigheid den heiligen feestmaaltijd te houden.</div>
<div id="n1253">De uitdrukking <hi type="italic">onder zijne voeten</hi>, geeft geene zekerheid, dat God zich in menschelijke gestalte openbaarde, daar zij in overdrachtelijken zin begrepen kan worden. Wellicht om alle afgodisch misbruik te dezer zake voor de toekomst te weren, werd niet opgeteekend op wat wijze God zich in zijne heerlijkheid toonde. Het <hi type="italic">werk van saffiersteen</hi>, welk edelgesteente een prachtig azuren kleur heeft, wordt nog nauwkeuriger beschreven: het had de kleur <hi type="italic">des hemels</hi> enz. Dit hemelsche vloertapijt verzinnebeeldde de alles overtreffende heerlijkheid en majesteit van God, voor Wien zelfs het meest verhevene en heerlijke dezer aarde slechts een tapijt onder zijne voeten is.</div>
<div id="n1254">Het was eene ook in latere tijden diep ingewortelde meening, dat niemand zonder te sterven God kon aanschouwen. Zie Jud. XIII 22. Maar hoewel het daarenboven op straffe des doods verboden was den berg te betreden, hun overkwam geen leed, terwijl zij todli binnen de heilige ruimte <hi type="italic">God</hi> in zijne zich openbarende heerlijkheid <hi type="italic">zagen.</hi> - In plaats van <hi type="italic">die verre van de kinderen van Israël voortgegaan waren</hi> mag naar den grondtekst vertaald worden ‘de uitverkorenen der kinderen van Israël’.</div>
<div id="n1255">Dit gebeurde nadat zij afgeklommen waren, beneden bij het altaar. De plechtigheid van het sluiten des verbonds was ook met vredeoffers (v. 5) gevierd en moest daarom (zie XVIII noot 8, waar van dankoffers, een soort van vredeoffers, sprake is) met een offermaaltijd eindigen. Was het zien van God voor het begenadigde bondsvolk, zoo het getrouw bleef, eene voorbeduiding van de volkomen vervulling des verbonds door de aanschouwing Gods in het eeuwig leven, het heilig feestmaal was eveneens een voorteeken en belofte van den hemelschen vreugdedisch, waaraan God zijne uitverkorenen zal doen aanzitten. Vgl. Apoc. XIX 7-9.</div>
<div id="n1256"><hi type="italic">De steenen tafelen</hi>, op welke <hi type="italic">Ik de wet</hi> der tien <hi type="italic">geboden geschreven heb.</hi></div>
<div id="n1257">Te weten in de legerplaats na den gehouden offermaaltijd. Vgl. noot 13.</div>
<div id="n1258">Op den top van den berg straalde zichtbaar Gods heerlijkheid als een brandend vuur, gelijk het volgend vers vermeldt, terwijl lager <hi type="italic">de donkere wolk</hi> hing en een gedeelte van den Sinaï overschaduwde. In dat donker bleef Moses <hi type="italic">zes dagen</hi> en werd in heilige afzondering voorbereid om met God te spreken, terwijl Josuë waarschijnlijk op eenigen afstand moest wachten.</div>
<div id="n1259">Uit het midden der donkere wolk ging hij hooger op naar den top, waar het vuur van Gods heerlijkheid brandde.</div>
<div id="n1260">In die <hi type="italic">veertig dagen en veertig nachten</hi> zijn ook de zes dagen te midden der donkerheid begrepen. Al dien tijd nuttigde Moses voedsel noch drank. Vgl. Deut. IX 9. Ziedaar de eerste veertigdaagsche vasten, welke den Christenen dierbaar en heilig is om het voorbeeld van Gods groote dienaren Moses en later Elias (III Reg. XIX 8), maar vooral om het voorbeeld van Gods Zoon zelf, onzen goddelijken Leermeester Jesus Christus. Vgl. Mat. IV 2.</div>
<div id="n1261"><hi type="italic">Eerstelingen heffen;</hi> het Hebr. heeft ‘een hefoffer nemen’. Zij moesten, echter geheel <hi type="italic">vrijwillig</hi>, van het hunne nemen en dit God ten geschenke aanbieden.</div>
<div id="n1262">Verschillende stoffen worden hier, de drie eerste naar hunne kleur, opgenoemd. <hi type="italic">Hyacinthum</hi> is het violette of donkerblauwe purper; <hi type="italic">purper</hi> is het eigenlijke, het donkerroode purper. Beide purpersoorten werden gemeenlijk uit het bloed van purperslakken (de eerste soort uit dat van den murex trunculus, de tweede uit het bloed van den murex brandaris en purpura haemastoma) bereid. Nog zijn die slakken aan de kust van Phenicië en zelfs zuidelijk van den Karmel te vinden. <hi type="italic">Karmozijn</hi> beteekent een lichtrood geverfde stof, die wel eens oneigenlijk ‘purper’ genoemd wordt. Vgl. Mat. XXVII 28 met Marc. XV 17 en Joan. XIX 2. In plaats van <hi type="italic">tweemaal geverfd karmozijn</hi> heeft het Hebr. ‘karmozijnworm’ en noemt zoo de kleur naar het dier (coccus ilicis), dat de verfstof levert. Vgl. voor <hi type="italic">byssus</hi> Gen. XLI noot 11. <hi type="italic">Geitenhaar</hi> is de naam van een uit geitenhaar geweven stof, een soort van kamelot. Dat het lange en zachte haar der geiten in het Oosten tot weven voortreffelijk geschikt is, wordt reeds door de oude schrijvers betuigd</div>
<div id="n1263"><hi type="italic">Violetblauwe vellen</hi> is ook de vertaling van de Septuagint en verschillende oude schrijvers. Volgens vele nieuweren zijn huiden van zeekoeien bedoeld, welke dieren in de Roode Zee gevonden worden. Het <hi type="italic">acaciahout</hi> (Hebr. ‘sitta’) is het lichte en duurzame hout (door de Septuagint ‘onbederfelijk hout’ genoemd) van den echten acaciaboom, die in Egypte en op het Sinaïtische schiereiland groeit en een aanzienlijke hoogte en omvang kan bereiken.</div>
<div id="n1264">De grondtekst: ‘specerijen voor de olie der zalving en voor het reukwerk der specerijen’.</div>
<div id="n1265">Velen willen, dat in den grondtekst geen <hi type="italic">onyxsteenen,</hi> maar berillen of zeegroensteenen bedoeld zijn. Deze moesten vooral dienen voor het hoogepriesterlijk schouderkleed. Zie XXVIII 9. De andere <hi type="italic">edelgesteenten,</hi> volgens het Hebr. ‘steenen om in te zetten’, waren bestemd voor het <hi type="italic">borstschild.</hi> Zie XXVIII 17-20.</div>
<div id="n1266">Niet alleen ontving Moses, gelijk blijken zal, nauwkeurige voorschriften aangaande het heiligdom en al zijn toebehooren, maar ook werden hem de voorbeelden getoond, waarnaar alles vervaardigd moest worden.</div>
<div id="n1267">In navolging van de Septuagint (vgl. ook Hebr. IX 4 en XI 7) bezigt de Vulgaat hier hetzelfde woord <hi type="italic">ark,</hi> dat zij Gen. VI 14 gebezigd heeft, hoewel de grondtekst verschillende woorden heeft. Het door de grondtekst te dezer plaatse gebruikte woord ‘aroon’ beteekent eigenlijk ‘kist’ of ‘koffer’ en wordt door de Vulgaat meermalen (Gen. L 25; II Paral. XXIV 8) in die beteekenis vertaald. - Vgl. voor de Hebreeuwsche <hi type="italic">el</hi> Gen. VI noot 15.</div>
<div id="n1268">Hoewel de kunst van vergulden reeds lang vóór Moses in Egypte bekend was, gelijk de vergulde doodkisten in de musea bewijzen, wordt toch gemeenlijk dit <hi type="italic">overtrekken met goud</hi> van het bekleeden met gouden platen begrepen.</div>
<div id="n1269">Rondom den geheelen bovenrand der langwerpig vierkante ark moest <hi type="italic">een gouden krans</hi> als omlijsting loopen. Deze had waarschijnlijk eene sponning, waarin het verzoendeksel sloot, dat dezelfde lengte en breedte moest hebben als de ark. Zie v. 17.</div>
<div id="n1270">Volgens een andere vertaling van den grondtekst ‘aan hare vier voeten’. Waarschijnlijk werden de <hi type="italic">ringen</hi> van weerszijden aan den benedenkant bevestigd, zoodat de ark, als zij met hare door de ringen gestoken draagboomen (v. 14) op de schouders der dragers rustte, geheel en al boven de hoofden der menigte uitstak.</div>
<div id="n1271">Zoo behoefde de ark nimmer aangeraakt te worden, hetgeen ook zelfs aan de dragers ten strengste verboden was. Vgl. Num. IV 15.</div>
<div id="n1272"><hi type="italic">Het getuigenis</hi> is de naam der twee steenen tafelen, waarop God de tien geboden zou schrijven (XXXI 18). Zij ontvingen dien naam, omdat zij, het onbetwistbaar bewijsstuk van het gesloten verbond, <hi type="italic">getuigenis</hi> gaven van Gods rechten en van Israël's verplichtingen. Hadden de Egyptische afgodendienaars zoogenaamd heilige arken of kisten, waarin hunne nietswaardige of zelfs schandelijke geheimenissen bewaard werden: Israël zou eene inderdaad heilige ark bezitten, bewaarplaats van Jehova's allerzuiverste en allerheiligste wet.</div>
<div id="n1273">Het in den grondtekst gebezigde woord beteekent meer dan eenvoudig ‘deksel’, gelijk dan ook door de oude Latijnsche en de Grieksche vertaling begrepen is. Het werkwoord, waarvan het werd afgeleid, heeft steeds (in den piëlvorm) de beteekenis van dekken en uitwisschen der zonde of van bevredigen en verzoenen der gramschap. De bestemming van het <hi type="italic">verzoendeksel</hi> wordt v. 22 nader verklaard.</div>
<div id="n1274">De beelden der <hi type="italic">cherubijnen</hi> (zie Gen. III noot 17) moesten <hi type="italic">van gedreven goud</hi> zijn. Met den hamer gedreven, waren zij zeker niet massief, maar hol. - <hi type="italic">De godspraak</hi> is de plaats der godspraak of het ‘verzoendeksel’, welk woord ook in den grondtekst gebezigd wordt.</div>
<div id="n1275">Nauwkeuriger duidt de grondtekst aan, dat de twee engelenbeelden aan de twee <hi type="italic">uiteinden</hi> van het verzoendeksel, daaruit als oprijzend en er een geheel mede vormend, bevestigd zullen worden.</div>
<div id="n1276">In den grondtekst luidt dit vers: ‘En de cherubijnen zullen de vleugelen naar boven uitbreiden, met hunne vleugelen het verzoendeksel overdekkend en hunne aangezichten naar elkander gekeerd; naar het verzoendeksel zullen de aangezichten der cherubijnen (gericht) zijn’. Waarschijnlijk dan waren de cherubijnen (vgl. II Par. III 13) in staande houding afgebeeld als gevleugelde jongelingen, die de opwaarts gespreide vleugelen tot elkander over het verzoendeksel heenstrekten en dit zoo overschaduwden (Hebr. IX 5), terwijl zij, het gelaat naar elkander gekeerd, eenigszins gebogen, eerbiedig de oogen gericht hielden op het verzoendeksel.</div>
<div id="n1277">De hier aangewezen ruimte <hi type="italic">boven het verzoendeksel tusschen de twee cherubijnen</hi> was de plek, waar God zich op buitengewone wijze openbaren, waar de Heer zijnen wil aan Moses en door dezen aan Israël verkondigen zou. De eerste woorden van dit vers in den grondtekst worden gemeenlijk vertaald: ‘En Ik zal met u daar samenkomen’, volgens enkelen, met wie de Septuagint meer overeenstemt: ‘En Ik zal Mij aan u daar openbaren’. Daarom heet de tabernakel XXVII 21 in den grondtekst ‘ohel moʽeed’, d.i. naar de eerste vertaling ‘tent der samenkomst’, naar de tweede ‘tent der openbaring’. Door deze belofte van God en hare vervulling (XL 35; Lev. I 1; Num. I 1) werd de ark des verbonds met het verzoendeksel de troon van God te midden van zijn uitverkoren volk, de voetbank van Israël's God (I Paral. XXVIII 2, vgl. Ps. CXXXI 7; XCVIII 5; Thren. II 1). Van dien troon vormt de ark met de daarin liggende tafelen des verbonds als het ware de grondslagen om te beduiden, dat Gods koningschap over het bondsvolk op gerechtigheid en recht gegrondvest is (Ps. LXXXVIII 15; XCVI 2). De gouden plaat van het verzoendeksel mag in oneigenlijken zin de voetbank genoemd worden van God, die daar in een wolk tusschen de cherubijnen en als op hunne vleugelen zetelt (I Reg. IV 4; II Reg. VI 2; Psal. LXXIX 2), niet enkel om zijnen wil bekend te maken, maar ook om als de naijverige God de zonde te straffen, als de barmhartige God genadig te zijn en te sparen (XXXIV 6, 7), om daar op zeer bijzondere wijze aan geheel het volk zijne schuld kwijt te schelden door het offerbloed, waarmede het verzoendeksel op den grooten verzoendag besprenkeld zal worden (Lev. XVI 14-34). En zoo wordt het deksel der ark inderdaad een verzoendeksel, een afbeelding van Gods troon in de hemelen, van dien ‘troon der genade’, tot welken wij, om het offerbloed van Christus, met vertrouwen kunnen naderen ten einde barmhartigheid te verwerven (Hebr. IV 16 vgl. IX 5).</div>
<div id="n1278">Voor <hi type="italic">labium, rand</hi> heeft de grondtekst hetzelfde woord, dat v. 11 met <hi type="italic">corona, krans</hi> vertaald is.</div>
<div id="n1279">Naar den grondtekst wordt dit vers vertaald: ‘En gij zult aan dezelve (aan de tafel) eene lijst van eene hand breed maken in het rond en gij zult een gouden krans aan hare lijst maken in het rond’. Waarschijnlijk rustte het met een opstaanden gouden krans gesierde blad der tafel (zie vorige noot) op de omlijsting, welke op hare breedte of aan haar onderkant met den tweeden gouden krans gesierd was. Een weinig lager waren aan de vier hoeken, welke door de vier voeten der tafel gevormd werden, vier gouden ringen bevestigd. Vgl. v. 26 en 27.</div>
<div id="n1280">De grondtekst heeft: ‘Bij de lijst (derhalve aan het boveneinde der vier voeten) zullen de ringen zijn’.</div>
<div id="n1281">De beteekenis van het opgenoemde vaatwerk der tafel is zeer onzeker. <hi type="italic">Acetabula</hi> in den weinig gebruikelijken zin van <hi type="italic">schotels</hi> zijn wellicht de schotels voor de toonbrooden. Dit wordt vermoed om Num. VII 85, waar echter van andere <hi type="italic">zilveren</hi> schotels voor de tarwebloem bij het spijsoffer sprake is. <hi type="italic">Phialoe</hi>, elders ‘mortariola’ geheeten, schijnen de <hi type="italic">schalen</hi> of vaten voor den wierook, welke op de tafel (Lev. XXIV 7) geofferd moest worden. Vgl. Num. VII 86. Hiervoor pleit, dat ze meermalen in de Boeken der Koningen (zie b.v. III Reg. VII 50) samen met de wierookvaten genoemd worden. In plaats van <hi type="italic">wierookvaten en bekers</hi> vertaalt de Septuagint ‘plengschalen en bekers’.</div>
<div id="n1282">In plaats van <hi type="italic">toonbrooden</hi> heeft de grondtekst ‘brooden des aangezichts’, omdat zij bestemd waren in de heilige plaats en zoo voor het aangezicht van Jehova geplaatst te worden. Die brooden, als altijddurende offerande ter eere van Jehova door de kinderen van Israël gebracht en wederom als heilige spijze door Jehova aan hen in den persoon hunner priesters teruggeschonken (Lev. XXIV 8, 9), herinnerden telkens aan de innige gemeenschap tusschen God en zijn volk en verzinnebeelden op treffende wijze voor ons het H. Sacrament des Altaars. De eerst aan God op de altaartafel geofferde gave wordt daar door God teruggeschonken als heilige spijze bij uitnemendheid om de innigst mogelijke vereeniging op aarde tusschen de menschen en God teweeg te brengen.</div>
<div id="n1283">In plaats van <hi type="italic">zijn schacht</hi> heeft de grondtekst letterlijk ‘zijn heup’, waarmede volgens velen niet de schacht, maar het voetstuk bedoeld is. <hi type="italic">Calamos</hi>, letterlijk ‘rieten’ of ‘pijpen’ zijn <hi type="italic">de armen.</hi> In den grondtekst staat het woord in het enkelvoud en wordt het daarom veelal, in strijd met de opvatting van Vulgaat en Septuagintvertaling, alleen verstaan van de middelste pijp, de schacht, die uit den voet recht omhoog moest gaan. Overeenkomstig dit gevoelen zou dan in dit vers ook bepaaldelijk van de <hi type="italic">kelken</hi> (bloemkelken), <hi type="italic">knoppen</hi> (bloemknoppen, volgens anderen ‘appeltjes’) en <hi type="italic">leliën</hi> (volgens anderen ‘bloesems’ of ‘bloemen’), welke bij de schacht behoorden, sprake zijn. De genoemde gedeelten en versierselen moesten uit den kandelaar, wanneer hij voltooid zou zijn, <hi type="italic">voortkomen</hi>, d.i. één samenhangend geheel vormen en oogenschijnlijk uit één stuk gemaakt zijn. Vgl. noot 15.</div>
<div id="n1284"><hi type="italic">Uit de zijden</hi> van de middelstang of schacht, welke als het voornaamste gedeelte den naam van kandelaar draagt. Waarschijnlijk waren de lager geplaatste armen langer, zoodat alle dezelfde hoogte bereikten. Zoo althans zijn de armen van den kandelaar afgebeeld op den bekenden triomfboog van Titus te Rome. In zijn geheel had de kandelaar, zijn middelstang als arm beschouwd, zeven armen.</div>
<div id="n1285">Elke zijarm van weerszijden had achtereenvolgens <hi type="italic">drie kelken</hi> in den vorm van amandelen, gelijk het Hebreeuwsch zegt, en waarschijnlijk <hi type="italic">boven</hi> elke der drie amandelvormige kelken was <hi type="italic">een knop en lelie,</hi> terwijl door het midden van dit versierend loofwerk de stang voortliep.</div>
<div id="n1286"><hi type="italic">Aan den kandelaar,</hi> te weten aan de loodrecht omhooggaande middelstang. Vgl. noot 24. Op wat wijze de vier amandelvormige bloemkelken met hunne knoppen en leliën geplaatst zullen worden, zegt het volgende vers.</div>
<div id="n1287">Duidelijker wijst de grondtekst aan, dat ieder paar zijarmen steeds boven een der knoppen van de middelstang haar punt van uitgang uit die stang of schacht zal hebben. De vierde kelk met knop en lelie der middelstang kreeg dus of wel boven of wel onder de zijarmen hare plaats.</div>
<div id="n1288">Er zijn er, die dit <hi type="italic">voortkomen</hi> in dien zin verstaan, dat geheel de kandelaar met al zijne deelen en versierselen (zie v. 31) uit één stuk en ook dat alles, wat tot dien kandelaar behoorde, van dicht of massief goud moest zijn. Zie echter noot 23 en noot 14.</div>
<div id="n1289">Hebr. ‘Aan de overzijde zijner aangezichten’. Waarschijnlijk regelt dit voorschrift den stand der lampen, wier vorm niet nader beschreven is, of wellicht der lampetuiten met hare pitten. Uit Num. VIII 2 blijkt, dat de kandelaar tegen den zuidelijken zijwand des tabernakels recht tegenover de tafel der toonbrooden geplaatst was. Volgens de spreekwijze der Hebreërs nu heet het zichtbaar gedeelte der voorwerpen, dat aanstonds in het oog valt, bijv. de oppervlakte der aarde, <hi type="italic">aangezicht.</hi> Met zijn niet gezienen achterkant alzoo stond de kandelaar tegen genoemden zijwand en met het zichtbaar voorvlak was hij gekeerd naar de tafel der toonbrooden, werwaarts het licht zijner lampen moest stralen.</div>
<div id="n1290">Zooals uit Ex. XXXVIII 25 in den grondtekst blijkt, had een <hi type="italic">talent</hi> de waarde en het gewicht van drie duizend sikkels. Hoeveel dit naar onzen standaard van munten en gewichten bedraagt, wordt verschillend berekend.</div>
<div id="n1291">Dat <hi type="italic">voorbeeld</hi>, waarvan reeds vroeger sprake was (vgl. v. 9, waarin den grondtekst hetzelfde woord gebezigd is), moest tot model strekken en de taak van Moses vergemakkelijken.</div>
<div id="n1292">Eerst wordt hier van het binnenste dekkleed des tabernakels gesproken, dat uit <hi type="italic">tien</hi> kostbare tapijten vervaardigd moest worden. <hi type="italic">Getwijnd byssus</hi> was byssus, dat, na gesponnen te zijn, duurzamer en fijner gemaakt werd door het met twee of meer draden te dubbelen of te twijnen. De grondtekst heeft: ‘En den tabernakel (eigenlijk: de woning) zult gij uit tien tapijten maken, uit getwijnd byssus, blauw purper, rood purper en karmozijn; met cherubijnen, als arbeid eens kunstenaars, zult gij hem maken’. Waarschijnlijk is hiermede bedoeld, dat de genoemde stoffen, waarover XXV noot 2, kunstig dooreengeweven en met afbeeldingen van cherubijnen versierd moesten zijn. - Volgens eene ook door den H. Hiëronymus gedeelde meening zou echter ‘keroebim’ hier een algemeener beteekenis hebben en ook van andere figuren dan van cherubijnen te verstaan zijn. De in den grondtekst aangeduide ‘kunstenaar’ ‘chosjeeb’ is eigenlijk geen <hi type="italic">borduurder</hi>, maar een kunstenaar, die stoffen van velerlei draad en kleur samenweeft, ze met gouddraad doorwerkt (XXVIII 6, 8, 15) of figuren daarin weeft (XXVI 1, 31). De Vulgaat geeft dan ook elders (bijv. XXVIII 6) een andere vertaling: opere polymito.</div>
<div id="n1293">Van de <hi type="italic">twee groote</hi>, elk uit vijf tapijtbanen samengevoegde <hi type="italic">tapijten</hi> is hier sprake, gelijk de grondtekst dit nauwkeuriger aanduidt.</div>
<div id="n1294">Duidelijker zegt de grondtekst, dat de twee groote tapijten elk vijftig lissen aan hunnen rand, de lis van het eene tegenover de lis van het andere, zullen hebben.</div>
<div id="n1295">De <hi type="italic">vijftig ringen</hi>, beter de vijftig ‘haken’ of ‘gespen’, gelijk de Vulgaat zelve het Hebr. woord vertaalt in v. 11, moesten de tegenover elkander staande lissen met elkander vereenigen. Door die verbinding vormde zich uit de twee groote tapijten <hi type="italic">één tabernakel</hi>, te weten één dekkleed, dat <hi type="italic">tabernakel</hi> (in den grondtekst ‘woning’), genoemd wordt. Reeds die naam maakt het minder waarschijnlijk, dat dit dekkleed alleen als <hi type="italic">zoldering</hi> zichtbaar geweest zou zijn binnen het heiligdom, maar overigens buiten, over het getimmerte, onder de verdere dekkleeden verborgen, zou hebben afgehangen. Veel aannemelijker klinkt het, dat het kostbare tapijtwerk ook de <hi type="italic">binnenwanden</hi> des heiligdoms dekte en zoo, als bekleedsel en voornaamste gedeelte der woning, den naam van woning ontving. Daar verder de vijf tapijtbanen van het eerste en tweede tapijt op hare breedte van vier el aan elkander gehecht waren, was dus het gansche dekkleed (vgl. v. 2 en 3) acht en twintig el lang en veertig el breed. Voor de heilige tent, een langwerpig vierkant van dertig el lengte, tien el breedte en hoogte, was het zoo een passend bekleedsel. Wanneer het immers in zijne breedte van veertig el op de tent overlangs gelegd werd, dekte het van boven geheel de tent in hare lengte van dertig el en sloot het den tien el hoogen achterkant geheel af, terwijl het te gelijk met zijne lengte van acht en twintig el, na aftrek van de tien el breedte der zoldering, de beide zijkanten tot op één el van den grond afsloot. Van een afhangen des dekkleeds aan den voorkant is geen sprake, omdat dáár de ingang was.</div>
<div id="n1296"><hi type="italic">Het dak</hi>, te weten het zooeven beschreven binnenste bekleedsel. De grondtekst heeft: ‘tot eene tent over de woning’, waarmede hetzelfde, gelijk uit de vorige noot blijkt, is uitgedrukt. In plaats van <hi type="italic">sagum</hi>, dat eigenlijk een dichte mantel beteekent en hier in zijn wijdere beteekenis van <hi type="italic">dekkleed</hi> vertaald is, heeft de grondtekst hetzelfde woord, dat in dit hoofdstuk met <hi type="italic">cortina, tapijt</hi> is weergegeven. Op het voorbeeld der ongewijde schrijvers noemt de Vulgaat de <hi type="italic">geitenharen</hi> stoffen <hi type="italic">cilicina,</hi> d.i. van Cilicië, het land, dat wegens de vervaardiging dezer stoffen bijzonder bekend was en zoo aan die weefsels zijnen naam had gegeven.</div>
<div id="n1297">Door dit dubbel leggen der <hi type="italic">zesde</hi> baan vormde zich boven en langs de zijwanden <hi type="italic">aan den voorkant</hi> een soort van omgevouwen omlijsting. Op hare helft omgeslagen, dekte dus die baan van voren twee el lengte van den tabernakel en werd de werkelijke afmeting van geheel het bekleedsel 42 × 30. Dientengevolge (zie noot 4) had het ook aan den achterkant een halve baan meer dan het binnenste bekleedsel. Vgl. v 12.</div>
<div id="n1298"><hi type="italic">De achterzijde van den tabernakel</hi> is het dak en de zijwanden aan den achterkant. Nauwkeuriger wijst de grondtekst aan, dat er aan den achterkant een half dekkleed meer is en dat die overschietende halve baan daar moet nederhangen. Vgl. hierbij de vorige noot. De geitenharen bedekking reikte derhalve aan den achterwand nagenoeg (niet geheel en al echter om de dikte der delen) twee el lager dan het binnenste bekleedsel.</div>
<div id="n1299">Te weten in verhouding tot het binnenste bekleedsel, dat slechts acht en twintig el had en dus aan beide zijwanden één el van den grond hing. Het bekleedsel van geitenhaar, dertig el lang, hing, zooals duidelijk is, aan de zijwanden bijkans <hi type="italic">één el</hi> lager. Vgl. verder de vorige noot.</div>
<div id="n1300">De grondtekst heeft: ‘En gij zult eene bedekking voor de tent maken’ enz. De tent (‘ohel’) is de geitenharen bedekking van het binnenste bekleedsel, dat in den grondtekst ‘woning’ (‘misjkaan’) heet. Vgl. noot 4. - Zie voor de <hi type="italic">violetblauwe vellen</hi> XXV noot 3. - Door middel van koorden, welke aan pinnen in den grond bevestigd waren, bleven de vier groote en zware bekleedsels gespannen (XXXV 18; XXXIX 40; Num. III 37; IV 26, 32. Vgl. Ex. XXVII 19; XXXVIII 20, 31). Op wat wijze zij werden gedragen en omhoog gehouden, verklaart de verdere beschrijving van den toestel des tabernakels.</div>
<div id="n1301">Wellicht kregen de meeste dier delen door samenvoeging van verschillende planken die bepaalde afmeting, daar acaciaboomen van zulk eene hoogte en breedte misschien zeldzaam geweest zijn.</div>
<div id="n1302">De Vulgaat schijnt te bedoelen, dat de delen aan den eenen kant van eene messing (uitstekende randlijst), aan den anderen van eene groef (gleuf) voorzien of m.a.w. dat zij geploegd moeten zijn ten einde zoo in elkander te sluiten. De grondtekst echter spreekt niet van <hi type="italic">de zijden</hi> der delen. Ook verstaat men het Hebreeuwsche woord, dat met <hi type="italic">incastratura</hi>, <hi type="italic">groef</hi> vertaald is, gewoonlijk anders. De grondtekst spreekt letterlijk van ‘twee handen’, welke, de eene nevens de andere gesteld, aan elke deel zullen zijn. Bij vergelijking met v. 19 wordt het zeker, dat hier sprake is van twee pinnen, welke aan den onderkant van elke deel evenwijdig naar beneden uitstaken om in de voetstukken vastgezet te worden.</div>
<div id="n1303">De dubbele vermelding van het <hi type="italic">zuiden</hi> wordt verschillend verklaard. Het Hebr. woord ‘negeb’, ‘droog land’, dat de eerste maal in den grondtekst het zuiden aanwijst, was de naam van het droge land (woestijn) in het zuiden van Palestina en verkreeg zoo tevens voor de bewoners van Palestina de beteekenis van het zuiden. Derhalve is ‘negeb’ of wel eene aanteekening van lateren tijd, of wel was deze uitdrukking om het zuiden aan te duiden, sedert het verblijf der aartsvaders in Palestina, bij de Hebreërs gebruikelijk. De tweede aanwijzing van het zuiden, welke misschien, gelijk gezegd werd, alleen oorspronkelijk is, of anders de beteekenis van het eenigszins onbepaalde ‘negeb’ duidelijker verklaart, luidt letterlijk in den grondtekst: ‘aan den rechterkant’. Wel begrijpelijk is die zegswijze, als slechts gelet wordt op de gewoonte der Hebreërs om, het aangezicht ten oosten gekeerd, de windstreken te bepalen.</div>
<div id="n1304">In plaats van <hi type="italic">aan hare twee hoeken</hi> bezigt de grondtekst het reeds in noot 11 vermelde woord ‘handen’. Twee voeten of voetstukken moeten onder iedere deel zijn ‘voor hare twee handen’ of pinnen. - Voor elk der voetstukken, wier vorm niet nader beschreven is, werd een talent zilver gebruikt. Vgl. XXXVIII 27.</div>
<div id="n1305">Voor <hi type="italic">den westkant</hi>, waarmede de achterwand des tabernakels is aangewezen, heeft de grondtekst letterlijk ‘den zeekant’. Waarschijnlijk hadden de Israëlieten deze zegswijze om het westen aan te duiden van hunne voorvaderen, die in Chanaän de zee ten westen zagen.</div>
<div id="n1306">Zeker waren die twee afzonderlijk genoemde hoekdelen minder breed dan de zes andere, welke te zamen reeds negen el hadden, terwijl de geheele breedte des tabernakels tien el besloeg. Vgl. v. 16.</div>
<div id="n1307">Volgens de Vulgaat schijnt de bedoeling hiervan alleen, dat de acht delen te zamen éénen wand zullen uitmaken. De grondtekst echter luidt anders: ‘En zij zullen dubbel zijn beneden en eveneens zullen zij boven volkomen zijn voor den eersten ring. Zoo zal aan die twee geschieden; aan de twee hoeken zullen zij zijn’. Dat hier alleen van de twee hoekdeelen gesproken wordt, is duidelijk. Al het andere is duister en wordt verschillend begrepen. Mogelijk is gemeend, dat zij als hoekpijlers van den tabernakel een dubbele afsluiting zouden vormen van onder tot boven voor de delen van den achterwand en voor die der lange zijwanden, en dat van de ringen voor de sluitboomen (v. 29) de eerste en voornaamste aan iedere hoekdeel (in het midden, zie v. 28) bevestigd zou zijn.</div>
<div id="n1308">De grondtekst wordt anders vertaald: ‘En de middelste sluitboom zal op het midden der delen zijn, doorgaande van het eene einde tot het andere’. Alzoo konden de andere sluitboomen, welke eveneens tot meerdere stevigheid van den bouw aan zijwanden en achterwand werden aangebracht, korter zijn. Niet onwaarschijnlijk waren zij half zoo lang als de middelste en besloegen zij zoo, twee en twee boven en beneden die middelste geplaatst, de lengte der wanden.</div>
<div id="n1309">Uit de tot dusver gegeven beschrijving des tabernakels blijkt duidelijk, dat zijne lengte dertig, zijne hoogte tien el (vgl. v. 16, 18 en 20) geweest is. Voor zijne breedte van tien el getuigt de overlevering. Vgl. v. 22 en 23.</div>
<div id="n1310">Van dezelfde stof als het binnenste bekleedsel (vgl. noot 1) moest ook dit <hi type="italic">voorhangsel</hi> zijn, dat naar zijn eerste beteekenis in den grondtekst ‘afscheiding’ heet en daar ook (XXXV 12; XXXIX 34) ‘voorhangsel of afscheiding van bedekking’, d.i. dekkende, verbergende afscheiding, genoemd wordt.</div>
<div id="n1311">In den grondtekst zijn volgens zeer velen geen <hi type="italic">kapiteelen</hi>, maar ‘haken’ bedoeld, waarmede het voorhangsel aan de kolommen moest worden bevestigd.</div>
<div id="n1312"><hi type="italic">De ringen</hi> zijn de in v. 6 genoemde ringen of liever haken. Nauwkeuriger heeft de grondtekst: ‘En gij zult het voorhangsel stellen onder de haken’. Juist ter plaatse, waar de haken (zie noot 4) de twee groote tapijten op hunne breedte van twintig el met elkander verbonden, twintig el alzoo van den ingang des tabernakels verwijderd, moest het voorhangsel de ruimte in twee ongelijke helften van twintig en van tien el verdeelen. De grootste heette <hi type="italic">het Heilige</hi>, de kleinste <hi type="italic">het Heilige der heiligen</hi>, d.i. de zeer heilige of allerheiligste plaats. Immers dáár zou de ark geplaatst worden, de troon van God</div>
<div id="n1313">De ingang des tabernakels was aan de oostzijde. <hi type="italic">De kandelaar</hi> stond dus links, <hi type="italic">de tafel</hi> der toonbrooden rechts van dengene, die het Heilige binnentrad</div>
<div id="n1314">De <hi type="italic">gordijn</hi>, in het Hebr. ‘dekkleed’, hoewel van dezelfde stof als het voorhangsel, was toch eenigszins minder kostbaar. Zij was niet ‘met cherubijnen, arbeid eens kunstenaars’ versierd, gelijk van het voorhangsel evenals van het binnenste bekleedsel in den grondtekst gezegd wordt. Vgl. noot 1. De <hi type="italic">gordijn</hi> moest ‘arbeid van een rokeem’ zijn, d.i. waarschijnlijk het werk van den wever, die stoffen van velerlei draad en kleur samenweeft, maar zonder ze met gouddraad te doorwerken en met kunstige figuren te sieren.</div>
<div id="n1315">De grondtekst heeft ‘haken’ (vgl. noot 20), maar spreekt ook later (XXXVI 38) van kapiteelen. - Dat de tabernakel in het algemeen en het Heilige der heiligen in het bijzonder eene afschaduwing des hemels geweest is, leert de H. Paulus (Hebr. VIII 2, 5; IX 8). Hiermede stemt ook overeen het gevoelen der oude Hebreërs, waarvan o.a. Flav. Jos. (Antiq. Jud. lib. III cap. VII 7) getuigenis geeft. En zelfs zou, overeenkomstig de symboliek der vroegere tijden, in alles wat tot den tabernakel behoorde, niet het minst in zijn uiterlijken vorm en afmetingen, zinnebeeldige beteekenis gezocht mogen worden, te meer daar de tempel van Salomon, de in de profetieën van Ezechiël (XL-XLVIII) beschreven tempel en heilige stad en ook het hemelsch Jerusalem in de Openbaring van den H. Joannes (Apoc. XXI) een opmerkelijke gelijkvormigheid met den tabernakel vertoonen. Zoo is het bijv. niet onwaarschijnlijk, dat het Heilige der heiligen ook als volmaakt vierkant den hemel verzinnebeeldde en het Heilige als afschaduwing der wereld een onvolmaakt vierkant moest zijn. Wat echter daarvan zij, zeker was geheel de tabernakel krachtens de voorspellende beteekenis van den Mosaïschen eeredienst (Hebr. X 1) eene afbeelding van het betere, door geen menschenhanden en op onvergankelijken rotsgrond gebouwde heiligdom der Kerk van Christus. Omdat de Christus aan haar zijn H. Geest gezonden heeft en zelf altijd met haar blijft, is zij in deze wereld inderdaad het Heilige en het Heilige der heiligen, roemt zij God zelf haar verbondsark en hemelbrood en zevenvoudig licht. En niet onder dekkleeden of achter voorhangsels zich verbergend, maar hare heerlijkheid openlijk toonend, noodigt zij alle volkeren uit om tot haar te komen en door haar te geraken tot het hemelsch Heilige der heiligen, waarvan door Christus' zoendood het belemmerend voorhangsel is weggescheurd.</div>
<div id="n1316"><hi type="italic">Het altaar</hi> is het brandofferaltaar. Vgl. XXXVIII 1-7.</div>
<div id="n1317">Naar het brandofferaltaar des tweeden tempels leidde van omlaag aan de zuidzijde een breede opgang. Zoo was het waarschijnlijk ook vroeger en reeds in de woestijn. Het verbod van altaartreden gold wellicht niet voor dit altaar (vgl. XX noot 20) en kon overigens door de voorschriften aangaande de priesterkleeding vervallen zijn Vgl. XXVIII 42.</div>
<div id="n1318">De vier uit de hoeken des altaars als een tak uit den tronk voortkomende <hi type="italic">hoornen</hi> dragen naar hunnen vorm dien naam. Als zeer heilige deelen des altaars moesten zij met het bloed des zoenoffers (XXIX 12; Lev. IV 25, 30, 34; XVI 18) bestreken worden. In de H. Schrift zijn hoornen in het algemeen steeds het zinnebeeld van kracht en heerlijkheid en hebben de hoornen des altaars altijd bijzondere beteekenis. Het afslaan der hoornen ontwijdde het altaar (Amos III 14) en de vluchteling zocht aan het doodsgevaar te ontkomen bij de hoornen des altaars (III Reg. I 50).</div>
<div id="n1319">Na de <hi type="italic">bakken</hi> voor de asch der verbrande offerdieren en de <hi type="italic">tangen</hi> of schoppen, waarmede die asch in de bakken gedaan werd, noemt de grondtekst de ‘bekkens’ voor het opvangen van het bloed. Met de <hi type="italic">vorken</hi> werden de offerstukken ordelijk op het altaar gerangschikt (vgl. ook 1 Reg. II 13, 14), en de <hi type="italic">vuurpannen</hi> dienden vooral voor de gloeiende kolen, welke van het altaar genomen werden om het heilig reukwerk te ontsteken (Lev. X 1; XVI 12).</div>
<div id="n1320">Dat het brandofferaltaar uit vier met koper bekleede zijwanden bestond en overigens hol was, zegt v. 1, 2 en 8. Op wat wijze het verder was ingericht, wordt zeer verschillend verklaard, daar <hi type="italic">craticula</hi> van v. 4 en <hi type="italic">arula altaris</hi> van v. 5 op verschillende wijze vertaald kunnen worden. De gemakkelijkste oplossing geeft de grondtekst, zooals deze gemeenlijk begrepen wordt. Dan is hier sprake van een ‘vlechtwerk’ of ‘traliewerk’, welke beteekenis door craticula kan worden uitgedrukt, en wordt arula het best als omgang des altaars begrepen, daar het hier gebezigde Hebreeuwsche woord ‘karkoob’ vermoedelijk ‘omlijsting’ beteekent. Volgens deze vertaling liep derhalve bijkans rondom het midden des altaars een uitstekende rand of omlijsting (volgens anderen een uitspringende omloop) en begon daaronder, juist op de halve hoogte, als eene versiering en beschutting der buitenzijden het koperen vlechtwerk.</div>
<div id="n1321"><hi type="italic">Door de</hi> aan het vlechtwerk bevestigde <hi type="italic">ringen.</hi> Zie v. 4 en de vorige noot.</div>
<div id="n1322">Anders ware het moeielijk vervoerbaar geweest. Niet onwaarschijnlijk werd het altaar, wanneer het voor den offerdienst was opgeslagen, tot boven met aarde of steenen gevuld, zoodat de lucht gemakkelijk het vuur op het altaar kon voeden.</div>
<div id="n1323"><hi type="italic">Het voorhof</hi> was een langwerpig vierkant plein, welks zijden met die van den daarbinnen geplaatsten tabernakel evenwijdig liepen. Gelijk de hier volgende beschrijving leert, was het aan de vier zijden afgezet met kolommen en ook door gordijnen, die aan de kolommen hingen, geheel afgesloten behalve aan de oostzijde.</div>
<div id="n1324">Vgl. XXVI noot 12.</div>
<div id="n1325">De grondtekst spreekt niet van <hi type="italic">kapiteelen met hun drijfwerk</hi>, maar zegt, dat de haken en de banden der kolommen van zilver moeten zijn. Wellicht strekten die banden tot sieraad rondom het boveneinde der kolommen en waren daaraan de haken bevestigd. Anderen meenen, dat met die banden eigenlijk roeden bedoeld zijn, welke als dwarsstangen strekten tot verbinding der kolommen en aan hare haken de gordijnen droegen. - Dezelfde opmerking geldt voor het volgende vers.</div>
<div id="n1326">Ook de oostzijde was derhalve geheel afgesloten behalve in het midden, waar recht tegenover den ingang des tabernakels een open ruimte bleef van twintig el als ingang van het voorhof.</div>
<div id="n1327">De beschrijving der <hi type="italic">gordijn</hi> is dezelfde als van de gordijn aan den ingang des tabernakels. Vgl. XXVI 36 met noot 23.</div>
<div id="n1328">In plaats van <hi type="italic">zilveren platen en kapiteelen</hi> heeft de grondtekst zilveren banden (of roeden) en zilveren haken. Vgl. noot 10.</div>
<div id="n1329">Van het oosten naar het westen.</div>
<div id="n1330">De afsluiting des voorhofs zal gordijnen van <hi type="italic">byssus</hi> en kolommen met <hi type="italic">koperen voetstukken</hi> hebben.</div>
<div id="n1331"><hi type="italic">Al het gereedschap</hi> of geheel de toestel, niet voor de godsdienstige <hi type="italic">plechtigheden</hi> (welk woord in den grondtekst ontbreekt), maar voor de oprichting en het vervoer <hi type="italic">des tabernakels</hi> moest van <hi type="italic">koper</hi> zijn. De koperen <hi type="italic">pinnen</hi> werden in den grond geslagen, waarna daaraan met koorden (zie XXXV 18) de uiteinden van de dekkleeden <hi type="italic">des tabernakels</hi> en van de gordijnen <hi type="italic">des voorhofs</hi> werden vastgemaakt. - Het voorhof was de plaats, waar het volk van God verschijnen zou zonder echter ooit in het Heilige van den tabernakel te mogen binnengaan, hetgeen slechts aan de dienstdoende priesters veroorloofd werd, terwijl in het Heilige der heiligen alleen de hoogepriester éénen dag in het jaar zou binnentreden. Niet onmiddellijk alzoo kon het volk onder de Oude Wet, die uiteraard alleen de kennis en niet de vergiffenis der zonde teweegbracht, tot God naderen. In het besef van zijne onwaardigheid had het behoefte aan een middelaarschap en bracht het dan ook door de krachtens goddelijke verordening aangestelde priesters zijne offergaven van aanbidding en smeeking aan Jehova.</div>
<div id="n1332">De olijfolie, welke niet met de pers uitgeperst werd, maar uit de met den stamper <hi type="italic">gestooten</hi> olijven als vanzelf vloeide, was de geurigste en fijnste. Met die olie moest <hi type="italic">de lamp</hi>, d.i. de kandelaar der zeven lampen, voorzien worden.</div>
<div id="n1333">Hiermede is het Heilige aangewezen. Vgl. XXVI 35. De grondtekst heeft voor het tweemaal gebezigde woord <hi type="italic">getuigenis</hi> verschillende woorden. <hi type="italic">Voor het getuigenis</hi> wijst de plaats aan voor de ark, de bewaarplaats van het eigenlijke <hi type="italic">getuigenis</hi>, (XXV 16 en noot 12). <hi type="italic">Tabernakel der getuigenis</hi> is de vertaling, welke de Vulgaat in navolging der Septuagint gewoonlijk geeft van het in den grondtekst gebezigde ‘ohel moʽeed’. Nagenoeg algemeen echter wordt dit woord anders begrepen en vertaald met ‘tabernakel’ of ‘tent der samenkomst’. Dat ook deze naam past blijkt genoeg uit de bestemming des tabernakels. Daar toch zou God samenkomen met Moses. Vgl. XXV noot 17.</div>
<div id="n1334">Dat de lampen niet alleen des nachts, maar ook bij dag gebrand hebben, wordt door de oude Joodsche overlevering bevestigd en is uiteraard zeer waarschijnlijk, omdat er anders bij gemis aan zonnelicht volslagen duisternis in het Heilige geweest zou zijn.</div>
<div id="n1335">De grondtekst heeft: ‘opdat hij (Aäron als hoofdpersoon) Mij als priester diene’. Ook Aäron's zonen moesten priesters zijn, maar in Aäron zou de volheid des priesterschaps wezen en in dien zin is Aäron, de eenige hoogepriester, eene afbeelding van Jesus Christus, onzen éénen en eeuwigen Hoogepriester, (Hebr. VII 23, 24).</div>
<div id="n1336">De Hebreërs beschouwden niet het hoofd, maar het hart als den zetel van het verstand. Vandaar de uitdrukking <hi type="italic">wijzen van harte</hi>, waarmede in het bijzonder hier de kunstenaars bedoeld zijn, aan wie de vervaardiging van het priesterlijk gewaad kon worden toevertrouwd.</div>
<div id="n1337">De voor <hi type="italic">het schouderkleed</hi>, in den grondtekst ‘ephod’, gevorderde stoffen zijn, het <hi type="italic">goud</hi> uitgezonderd, dezelfde als voor het eerste dekkleed des tabernakels (XXVI 1) en voor het voorhangsel tusschen het Heilige en het Heilige der heiligen (XXVI 31). Op wat wijze het <hi type="italic">goud</hi> verwerkt moest worden, leert XXXIX 3. - Voor <hi type="italic">opere polymito</hi>, <hi type="italic">veelkleurig weefsel</hi> heeft de grondtekst: ‘arbeid eens kunstenaars’. Vgl. XXVI noot 1.</div>
<div id="n1338">De grondtekst spreekt van twee schouderstukken. Het over borst en rug afhangend schouderkleed bestond uit twee gedeelten en was aan de zijden open. Het voorste en het achterste gedeelte werden door de verbinding der twee schouderstukken één kleed.</div>
<div id="n1339">Het woord ‘chesjeb’, volgens de Septuagint en de Vulgaat <hi type="italic">weefsel</hi>, komt alleen voor, waar van het schouderkleed sprake is. Bij vergelijking met XXIX 5 en Lev. VIII 7, waar in den grondtekst hetzelfde woord voorkomt, wordt zeer waarschijnlijk hiermede een kunstig gewerkte gordelband bedoeld, welke diende om den ephod om het midden des lichaams vast te binden. Naar deze meening luidt de grondtekst: ‘En de gordelband des ephods, welke op hem is, zal, van eenzelfde werk, uit hem (met den ephod onafscheidelijk samengeweven) zijn, van goud’ enz.</div>
<div id="n1340">Vgl. XXV noot 5.</div>
<div id="n1341">Volgens een andere vertaling van den grondtekst moeten de steenen gevat zijn ‘in vlechtwerk van goud’. Sommigen meenen, dat op de steenen Ephraïm en Manasses gegraveerd werden in plaats van Joseph, hun stamvader, en van Levi, die door den hoogepriester, zijn afstammeling, genoegzaam vertegenwoordigd was.</div>
<div id="n1342">Op de schouderstukken van het schouderkleed, zegt de grondtekst, zou hij beide steenen dragen. Zoo moest de hoogepriester als hoogste vertegenwoordiger des volks, wanneer hij voor God verscheen, de namen des volks op de schouders en op de borst (zie v. 29) dragen <hi type="italic">ter gedachtenis</hi>, te weten opdat God zijn volk genadig zou gedenken, en ook ter verzinnebeelding, dat de hoogepriester de lasten des volks als middelaar droeg en voor het volk bij God moest bidden.</div>
<div id="n1343">Gelijk uit v. 25 blijkt, werden deze <hi type="italic">haken</hi> of ‘schildjes’, gelijk de Septuagint heeft, of volgens andere vertalers van den grondtekst, dit ‘vlechtwerk’ op de schouderstukken van voren bevestigd.</div>
<div id="n1344">Wellicht bedoelt de Vulgaat, dat de ketens volkomen aan elkander gelijk zullen zijn. Van ieder schouderstuk hing een gouden ketentje op de borst af, dat, gelijk velen met de Septuagint hier den grondtekst begrijpen, als een snoer of koord van ineengevlochten gouddraad gemaakt was.</div>
<div id="n1345">Het heet in den grondtekst ‘chosjen’, een woord van onzekere beteekenis, dat verschillend verklaard wordt. De Vulgaat heeft, in navolging van ‘logeion’ der Septuagint, <hi type="italic">rationale</hi>, dat eigenlijk ‘verstand gevend’ of ‘antwoord gevend’ beteekent en, met het oog op de bestemming van het borstschild (v. 30), ‘godspraak’ of ‘orakelsieraad’ vertaald kan worden. De meer gebruikelijke benaming van <hi type="italic">borstschild</hi> wijst aan, dat de hoogepriester het op de borst moest dragen. Daarmede gesierd, zou hij in twijfelachtige zaken den Heer raadplegen en van Hem antwoord ontvangen, zoodat dan zijne beslissing eene uitspraak van God zelf, eene beslissing van het goddelijk gericht was. Vandaar borstschild <hi type="italic">des gerichts.</hi></div>
<div id="n1346"><hi type="italic">Dubbel</hi> gevouwen tot meerdere vastheid van het borstsieraad, opdat het zonder kreuk of plooi de zwaarte van de edelgesteenten (zie de volgende verzen) zou dragen.</div>
<div id="n1347">De juiste vertaling van enkele edelgesteenten wordt wel betwist. Ook is het moeielijk van alle de bepaalde kleur aan te geven, omdat sommige, zooals bijv. agaat en onyx, in velerlei verscheidenheid voorkomen. Tamelijk eenstemmig echter is aangenomen, dat op de eerste rij een vleeschkleurige <hi type="italic">cornalijn</hi>, een gele <hi type="italic">topaas</hi> en een groene <hi type="italic">smaragd</hi>, op de tweede een vuurroode <hi type="italic">karbonkel</hi> of robijn en een hemelsblauwe <hi type="italic">saffier</hi> schitterden, maar volgens zeer velen behoort de gevlekt groene of ook met andere kleuren gemengde <hi type="italic">jaspis</hi> het laatst op de laatste rij, waar het Hebreeuwsch ‘jasjpe’ heeft, en is hier ter plaatse een ‘diamant’ bedoeld. Op de derde rij stond eerst een <hi type="italic">liguursteen</hi>, welke door anderen hyacint genoemd wordt, waarschijnlijk van hoogroode kleur, hoewel de hyacint meest oranjekleurig is; verder een <hi type="italic">agaat</hi>, welk edelgesteente in verschillende kleuren gevonden wordt en om zijn schoone kleurschakeeringen en zijn sierlijke figuren, waarmede het geteekend is, vooral geroemd wordt. De derde steen was een violetkleurige <hi type="italic">amethist.</hi> Met den <hi type="italic">chrysoliet</hi> of goudsteen schijnt een edelgesteente te zijn aangewezen, welks glans een mengeling van goudgeel en zeegroen is. In plaats van den meest bleekrooden <hi type="italic">onyx</hi> of nagelsteen heeft, naar de meening van anderen, een <hi type="italic">beril</hi> of zeegroensteen (vgl. XXV noot 5) gestaan, terwijl dan, gelijk gezegd is, de laatste steen een jaspis zou zijn. Die steenen nu moesten, volgens andere vertalers van den grondtekst (vgl. noot 7 en 9), in vlechtwerk van goud bij hun inzetten gevat zijn. - Vanzelf herinnert het hoogepriesterlijk borstschild aan de soortgelijke, eveneens met kostbare steenen bezette borstsieraden, welke reeds te voren in Egypte gebruikelijk waren en op de lijken van vorstelijke personen gevonden zijn. Overigens echter heeft het met die kunstvoortbrengselen, waarop afgodische figuren zijn aangebracht, niets gemeen.</div>
<div id="n1348">Dit voorschrift is eene herhaling van v. 14. Vgl. noot 10.</div>
<div id="n1349"><hi type="italic">Aan de twee</hi> boveneinden van weerszijden, gelijk uit de verdere beschrijving blijkt.</div>
<div id="n1350">Op die wijze was dus het borstsieraad met zijn boveneinde bevestigd op den ephod.</div>
<div id="n1351">Van ringen aan de <hi type="italic">ondereinden</hi> des borstschilds is hier sprake. Duidelijker zegt de grondtekst, dat de ringen aan dien rand van het borstschild gezet moeten worden, welke binnenwaarts naar den ephod toegekeerd is. In tegenstelling dus met de ringen der bovenzijde waren zij niet of althans niet dan gedeeltelijk zichtbaar.</div>
<div id="n1352">Volgens den grondtekst moeten de twee ringen aan de beide schouderstukken van het schouderkleed bevestigd worden en wel onder aan zijne voorzijde, dicht bij zijne plaats van samenvoeging, boven den gordelband (chesjeb, zie noot 5) van het schouderkleed. Derhalve dekten de schouderstukken niet slechts de schouders, maar daalden zij naar voren af tot even boven den gordel.</div>
<div id="n1353">Anders derhalve als de bovenste ringen van het borstschild waren de onderste ringen niet door gouden ketens of koorden, maar door donkerblauwe linten of snoeren verbonden met hunne ringen op het schouderkleed. Bij vergelijking met de vorige noot blijkt genoeg, dat het aangebonden borstschild ‘boven den gordelband van het schouderkleed’ was, zooals hier de grondtekst zegt.</div>
<div id="n1354">Zeer schoon werd hiermede de hartelijke liefde verzinnebeeld, welke de hoogepriester voor het volk als zijn middelaar bij God moest hebben. Vgl. noot 8.</div>
<div id="n1355">In plaats van <hi type="italic">de Leer en de Waarheid</hi> heeft het Hebreeuwsch ‘de oerim en de toemmim’. Wat daarmede bedoeld wordt, is onzeker. Eenigen willen, dat òf de woorden oerim en toemmim op het borstschild tusschen de twaalf edelgesteenten te lezen stonden, òf dat die twaalf edelgesteenten zelve de oerim en toemmim, d.i. ‘helderlichtende en volmaakte’ steenen genoemd werden. De vertaling toch der Vulgaat is niet zeker. De Septuagint heeft ‘de openbaring en de waarheid’ en eenige ook van de oudste vertalers hebben ‘de verlichting en de volkomenheid’ of m.a.w. ‘de klaarheid en de volmaaktheid’. Ook daarom konden de oerim en toemmim passend dien naam dragen, wijl God zich daarvan bediende om klaar en volkomen zijnen wil te doen kennen. Want bij alle onzekerheid staat dit althans vast, dat door middel van de oerim en toemmim de hoogepriester in moeielijke en belangrijke zaken God raadpleegde en van Hem, hetzij op uiterlijk waarneembare wijze bijv. door het glinsteren der steenen, hetzij door inwendige verlichting, antwoord ontving. Meermalen is van dit raadplegen door middel van de oerim (Num. XXVII 21; I Reg. XXIII 9; XXX 7) sprake. Uit I Esdr. II 63 (in den grondtekst) blijkt, dat na de Babylonische gevangenschap de hoogepriester dit middel om Gods wil te kennen niet meer bezat.</div>
<div id="n1356">Waarom oerim en toemmim <hi type="italic">het gericht</hi> heeten, zegt noot 11 op het einde.</div>
<div id="n1357">Dit <hi type="italic">onderkleed</hi>, in het Hebr. ‘meʽiel’, werd onmiddellijk onder het schouderkleed gedragen. Het was dus een gedeeltelijk zichtbaar opperkleed en moet wel onderscheiden worden van het eigenlijke onderkleed, in het Hebr. ‘koettonet’, dat v. 39 genoemd wordt.</div>
<div id="n1358">Het moest dus over het hoofd worden aangetrokken. Dat het ook mouwen had of alleen openingen voor de armen, wordt niet gezegd. Eveneens is het onzeker, of het slechts over de knieën reikte of wel tot op de voeten afhing.</div>
<div id="n1359">Op straffe des doods was Aäron verplicht aldus gekleed zijn dienstwerk te verrichten. Het geluid der schelletjes moest den luister der heilige plechtigheden verhoogen en de eerbiedige aandacht des volks, dat buiten stond, levendig houden, zoodat het begreep wat er gebeurde, en zich in den geest met zijn hoogepriester kon vereenigen om met hem God hulde te brengen.</div>
<div id="n1360">De <hi type="italic">hoofdbedekking</hi> des hoogepriesters, in het Hebr. ‘mitsnefet’ van ‘tsanaf’ ‘omwikkelen’ of ‘omzwachtelen’, schijnt een soort van tulband geweest te zijn, welke van de hoofddeksels der gewone priesters (v. 40) verschilde. De hoogepriesterlijke hoofdbedekking ontleende echter hare bijzondere beduiding alleen aan de vorstelijke kroon. De woorden <hi type="italic">Heilig den Heer</hi> moesten den hoogepriester en het volk den plicht van een heilig leven in herinnering brengen. Met die heilige kroon altijd gesierd bij het dienstwerk, zou de aan God toegeheiligde hoogepriester alle tekortkoming en misslag des volks bij het brengen der offeranden <hi type="italic">dragen</hi>, op zich nemen en wegdragen of uitwisschen, zoodat toch die offeranden, ondanks hunne gebrekkigheid, aangenaam zouden zijn aan God. Zoo was Aäron een heerlijke afbeelding van den goddelijken hoogepriester Jesus Christus, die onze ongerechtigheden heeft gedragen en weggenomen, die onze gebrekkige goede werken welgevallig en verdienstelijk maakt aan God.</div>
<div id="n1361">Van een eigenlijk <hi type="italic">onderkleed</hi> is hier sprake. Vgl. noot 23. Anderen verstaan den grondtekst zoo, dat dit onderkleed van byssus een weefsel met ruiten of oogen of wel een geweefd mazenwerk moest zijn. Ook de <hi type="italic">hoofdbedekking</hi>, waarop de gouden diadeem van voren schitterde, moest van hetzelfde kostbare <hi type="italic">byssus</hi> zijn. Met den <hi type="italic">gordel van borduurwerk</hi> (vgl. XXVI noot 23 aan het einde) werd het onderkleed om de lenden vastgebonden. Boven het blanke onderkleed des hoogepriesters kwam het donkerblauwe kleed met de schelletjes (v. 31-34), waarover wederom het veelkleurige, met goud doorwerkte schouderkleed hing, dat met het fonkelend borstschild prijkte (v. 6, 25 en 28).</div>
<div id="n1362">Het woord <hi type="italic">tunica</hi>, anders ‘onderkleed’, vordert hier de vertaling van <hi type="italic">lijfrok.</hi> Immers de lijfrok, voor den hoogepriester inderdaad een onderkleed, was het opperkleed der gewone priesters bij hun heilig dienstwerk. De grondtekst spreekt niet van <hi type="italic">linnen</hi> lijfrokken. Uit het kostbare byssus (XXXIX 25) vervaardigd, was volgens de Joodsche overleveringen de lijfrok een om het lichaam sluitend en uit één stuk geweven kleed zonder naad, dat van den hals tot op de voeten afhing. Voor de <hi type="italic">hoofdbedekking</hi> der gewone priesters heeft de grondtekst een ander woord dan v. 37 en 39 gebruikt is. Het Hebreeuwsche woord doet vermoeden, dat het hoofdhulsel een lange, helmvormig gezwachtelde tulband of muts was, gelijk die ook bij meer oude volken, in het bijzonder bij de Egyptenaren, gebruikelijk is geweest.</div>
<div id="n1363">De grondtekst heeft: ‘En gij zult hen zalven en hunne hand vullen en hen heiligen’ enz. Vanouds (Gen. XXVIII 18) was de <hi type="italic">zalving</hi> met de glanzende, doordringende en liefelijk geurende olie eene zinnebeeldige handeling, welke toewijding en heiliging aan God beteekende. De handen der priesters moesten gevuld worden, ten teeken dat hun de priesterlijke waardigheid werd overgedragen, met gedeelten van het inwijdingsoffer (XXIX 24), evenals dit nog met het brood en den wijn in de Kerk geschiedt bij de heilige priesterwijding.</div>
<div id="n1364">Vgl. XX noot 20.</div>
<div id="n1365">Zij zullen daarmede bekleed zijn, hetzij zij hun heilig dienstwerk verrichten binnen den tabernakel of daarbuiten bij het brandofferaltaar.</div>
<div id="n1366">De beteekenis der hier verordende voorschriften, welker uitvoering Lev. VIII verhaald wordt, zal daar beter blijken, nadat in de eerste zeven hoofdstukken van Leviticus over de verschillende offers gehandeld is.</div>
<div id="n1367">Een passende offergave was de zuivere, met geen zuurdeeg vermengde tarwe. Vgl. XII noot 9. Om de <hi type="italic">koeken</hi>, dunner dan het <hi type="italic">gebak</hi>, te doordringen met de zuivere en smakelijke olie, welke in het Oosten veelal als boter gebruikt wordt, was een <hi type="italic">bestrijken met olie</hi> voldoende.</div>
<div id="n1368">Ten aanschouwen van geheel het volk. Vgl. Lev. VIII 3.</div>
<div id="n1369">Ten zinnebeeld van de reinheid der ziel, welke vooral voor de priesters past. Vgl. Gen. XXXV noot 2.</div>
<div id="n1370">De grondtekst heeft na <hi type="italic">het borstschild:</hi> ‘en gij zult hem omgorden met den gordel (chesjeb) van het schouderkleed’. Vgl. XXVIII noot 5. De Septuagint spreekt niet van den gordel en verstaat het <hi type="italic">samenbinden</hi> van het vastmaken des borstschilds op het schouderkleed.</div>
<div id="n1371">Vgl. XXVIII noot 26.</div>
<div id="n1372">Zij moest op het hoofd van Aäron <hi type="italic">uitgestort</hi>, rijkelijk uitgegoten worden, ten einde de overvloedige zegening Gods en de volheid der priesterlijke macht af te beelden, welke de hoogepriester in zijne wijding ontving.</div>
<div id="n1373">Vgl. XXVIII 40. Ook van Aäron is nog sprake, omdat in v. 5 alleen zijn bovenste gordel, de chesjeb van het schouderkleed, en niet de gordel op het witte onderkleed of den lijfrok van byssus (XXVIII noot 27) vermeld is.</div>
<div id="n1374">De grondtekst zegt: ‘En gij zult de hand van Aäron en die zijner zonen vullen’. Op wat wijze dat vullen van de handen der wijdelingen met de offerstukken (vgl. XXVIII noot 29) geschieden moest, blijkt uit het verder verhaal.</div>
<div id="n1375">De var diende ten offer <hi type="italic">voor de zonde</hi> of ten zondoffer. Klaarblijkelijk zijn de plechtigheden van het offeren in overeenstemming met de latere voorschriften van het zondoffer voor onopzettelijke overtredingen, gelijk dit door den gezalfden priester (den hoogepriester) voor zich zelven moest worden opgedragen (Lev. IV 3-12). Er is echter een belangrijk verschil. <hi type="italic">Van het bloed</hi> wordt niet binnen den tabernakel aan de hoornen van het reukaltaar, maar buiten op het voorhof aan de hoornen <hi type="italic">van het altaar</hi>, d.i. van het brandofferaltaar, gedaan evenals dit bij dergelijke offers van het gewone volk gebeurde. Vgl. Lev. IV 7 en 25. De reden is duidelijk. Bij dit eerste offer was de wijding nog niet voltooid en had dus Aäron nog geen recht den tabernakel binnen te gaan. Door het zondoffer beleden de verkoren priesters hunne zondigheid en vroegen zij van God, het bloed van het in hunne plaats boetend offerdier Hem aanbiedend, vergiffenis en reiniging.</div>
<div id="n1376">Gelijk bij vergelijking met Lev. I 10-13 blijkt, diende deze <hi type="italic">ram</hi> ten brandoffer. Duidelijk ook zegt dit hier de grondtekst: ‘het is een brandoffer voor Jehova, een aangename geur, een vuuroffer voor Jehova is het’. Gereinigd door het zondoffer, mochten zij nu dit voortreffelijkste aller offers brengen, dat in zijn volkomen vernietiging door het vuur ter eere van Jehova vooral hunne volmaakte overgave en toewijding aan God beteekende. - De zegswijze <hi type="italic">een allerzoetste geur</hi>, welke dikwijls bij de vermelding van het brandoffer voorkomt, wijst op de voortreffelijkheid der offerande, op het bijzonder welgevallen, dat God daaraan heeft. Vgl. Gen. VIII noot 14.</div>
<div id="n1377">Deze <hi type="italic">ram</hi> diende voor het derde offer, welks plechtigheden overeenkomen met de voorschriften van het vredeoffer. Zoo dan werden bij de wijding der priesters, aan wie alle offerdienst toekwam, de drie voornaamste soorten van offeranden aan God opgedragen. Van de gewone vredeoffers, waardoor in het bijzonder de levensgemeenschap en vriendschap met God werd afgebeeld, verschilt echter eenigszins, gelijk blijken zal, dit vredeoffer omdat het te gelijk een inwijdingsoffer is.</div>
<div id="n1378">Met het heilige en heiligend offerbloed moeten <hi type="italic">de ooren</hi> der priesters gewijd worden, opdat zij altijd naar Gods heilige stem zullen luisteren, hunne <hi type="italic">handen</hi>, opdat zij altijd heilig werk zullen verrichten, hunne <hi type="italic">voeten</hi>, opdat zij altijd op den weg van Gods geboden heilig zullen wandelen.</div>
<div id="n1379">De grondtekst zegt niet, dat juist na de besprenging met zalfolie en bloed deze plechtigheid plaats had, maar heeft eenvoudig, na de vermelding daarvan: ‘En gij zult van den ram nemen’ enz. Zie voor de volgorde der wijdingsplechtigheden Lev. VIII 22-31. - De grondtekst: ‘het vet en den vetstaart’, d.i. den vetstaart met zijn vet. De ram behoorde tot dat in het Oosten inheemsche soort van schapen, welke een ongemeen ontwikkelden <hi type="italic">staart</hi> hebben en daarom vetstaarten genoemd worden.</div>
<div id="n1380">Het Hebreeuwsch heeft: ‘het vet, dat de ingewanden bedekt’.</div>
<div id="n1381">Letterlijk in den grondtekst ‘een ram der vullingen’, d.i. een ram, met welks offerstukken de handen van Aäron en zijne zonen bij hunne wijding gevuld moeten worden. Vgl. noot 9 en XXVIII noot 29. Omdat dus deze ram een wijdingsoffer was, moest daarmede anders dan met den vorigen, die een brandoffer was, gehandeld worden.</div>
<div id="n1382">Beter volgens den grondtekst en de oudste vertalingen: en gij zult het heiligen enz. Letterlijk zegt de grondtekst: ‘en gij zult dat bewegen met beweging voor Jehova’. Hiermede is een bijzondere plechtigheid bedoeld, welke bij het brengen van verschillende offers, bijzonder van het vredeoffer (Lev. VII 30 in den grondtekst), moest worden onderhouden. De offergave werd op de handen heen en weer bewogen in de richting van het heiligdom en zoo Jehova aangeboden en toegewijd. Ten teeken derhalve, dat Aäron en zijne zonen voortaan de priesterlijke offeraars waren, moest Moses hun de gemelde offerstukken in de handen geven en, zijne handen onder hunne handen leggend, die offerstukken door ze op de beschreven wijze te bewegen, den Heer toeheiligen.</div>
<div id="n1383">‘Op het brandofferaltaar’ volgens een andere vertaling der Vulgaat. Vgl. Lev. VIII 28. De grondtekst heeft: ‘op het altaar bovenop het brandoffer’. - De in v. 20, 21 en 24 verordende handelingen zijn plechtigheden der priesterwijding; de verbranding der vetdeelen van het offerdier (v. 22) en der v. 23 genoemde spijzen is in overeenstemming met de voorschriften van het vredeoffer. Vgl. Lev. III 9, 10; VII 12. Alleen aangaande den rechterschouder van het offerdier (v. 22) gold bij het gewone vredeoffer een andere bepaling. Vgl. Lev. VII 32.</div>
<div id="n1384">Vgl. noot 17. Aan Moses zou <hi type="italic">de borst</hi> van het offerdier ten deel vallen, omdat hij bij dit vredeoffer het priesterlijke werk verrichten moest. Zie de twee volgende verzen en Lev. VII 31.</div>
<div id="n1385"><hi type="italic">Heiligen</hi> is hier niet, gelijk in het vorige vers, heiligen door de opheffing of door de plechtigheid der in noot 17 beschreven beweging. In den grondtekst is een ander woord gebruikt, dat de beteekenis heeft van ‘heilig verklaren’ of ‘afzonderen voor God’. Ook is hier geen sprake van den bepaalden <hi type="italic">ram</hi> der wijding, waarvan reeds <hi type="italic">de borst</hi> aan Moses toegezegd en <hi type="italic">het schouderstuk</hi> ter verbranding bestemd was, maar van alle dergelijke offers in de toekomst, gelijk uit het volgende vers blijkt.</div>
<div id="n1386">De laatste woorden <hi type="italic">omdat het eerstelingen</hi> enz. luiden letterlijk in den grondtekst: ‘want een hefoffer (zie XXV noot 1) is het en een hefoffer zal het zijn vanwege de kinderen van Israël uit hunne vredeoffers, hun hefoffer aan Jehova’. Vgl. Lev. VII 34; X 14, 15; Num. VI 20.</div>
<div id="n1387">In den grondtekst: ‘gevuld’. Vgl. XXVIII noot 29.</div>
<div id="n1388">Dat bij de wijding des hoogepriesters de bekleeding met het hoogepriesterlijk gewaad gevorderd werd, volgt ook uit Lev. XXI 10; Num. XX 26, 28.</div>
<div id="n1389">Na de tusschenrede van v. 27-30 volgen thans de laatste voorschriften aangaande het offer der priesterwijding. <hi type="italic">In de heilige plaats,</hi> d.i. in het voorhof, aan den ingang van den tabernakel (Lev. VIII 31) moest <hi type="italic">het</hi> overige <hi type="italic">vleesch</hi> van den geofferden <hi type="italic">ram</hi> gekookt en gegeten worden. Zie het volgende vers.</div>
<div id="n1390">De spijzen, welke nog waren overgebleven. Vgl. 23-25 en 2, 3. Ook het gewone vredeoffer, dat altijd van een spijsoffer vergezeld ging, werd met een heiligen maaltijd besloten. Zie Lev. VII 12 en 15.</div>
<div id="n1391">Zij zullen het vleesch en het brood eten, opdat zoo het offer volkomen zij en de wijding der priesters voltooid worde. - Een duidelijker zin geeft echter de grondtekst: ‘En zij zullen eten datgene, waarmede verzoening geschiedde, toen men hunne hand vulde om hen te heiligen’, m.a.w. zij zullen eten van het wijdingsoffer.</div>
<div id="n1392"><hi type="italic">Geen vreemde</hi>, geen ander dan de priesters, zal er van eten, omdat (volgens den grondtekst) het heilig is.</div>
<div id="n1393">De grondtekst heeft: ‘van het vleesch der vullingen’, d.i. van het vleesch, waarvan enkele gedeelten bij het wijdingsoffer dienden om de handen der wijdelingen te vullen. Vgl. XXVIII noot 29. De vertaling der Vulgaat verandert den zin dus niet. - Bij de gewone vredeoffers mocht het overschot éénen dag bewaard blijven. Vgl. Lev. VII 16, 17; XIX 6, 7.</div>
<div id="n1394">De grondtekst heeft: ‘vullen’.</div>
<div id="n1395">Met het bloed van den als zondoffer aangewezen var moest <hi type="italic">het altaar,</hi> het brandofferaltaar, <hi type="italic">gereinigd</hi>, geheiligd, aan het gewone gebruik onttrokken en aan God toegewijd worden. Vgl. noot 10. Ook het brandoffer en vredeoffer van den eersten wijdingsdag moesten herhaald worden. Vgl. het vorige vers en Lev. VIII 33 in den grondtekst. Van het zondoffer alleen is echter hier sprake, omdat met het bloed des zondoffers de heiliging des altaars bewerkt werd (Lev. VIII 15) en over die heiliging alleen in dit en in het volgende vers gehandeld wordt. - Dat de <hi type="italic">zalving</hi> van het altaar gebeuren moest, voordat het zondoffer werd opgedragen, blijkt uit Lev. VIII 11 en 14.</div>
<div id="n1396">Evenals de wijding der priesters voltooid zou zijn na de herhaling der offers en offerplechtigheden gedurende zeven achtereenvolgende dagen (zie v. 35 en Lev. VIII 33, 34), evenzoo zou het brandofferaltaar, na <hi type="italic">zeven dagen</hi> achtereen met het bloed van het telken dage gebrachte <hi type="italic">ontzondigingsoffer</hi> of zondoffer <hi type="italic">geheiligd</hi> te zijn, de volkomen wijding hebben. Dan was het voor altijd <hi type="italic">allerheiligst</hi>, zoodat het uitsluitend voor den heiligen dienst van God strekken zou.</div>
<div id="n1397">Hij zal evenals de priesters, zonder echter in hunne rechten te deelen, de verplichting hebben zich van alle wettelijke onreinheid verwijderd te houden. Volgens een andere vertaling luidt de grondtekst: ‘Alles, wat het altaar zal aanraken, zal heilig zijn’, zal aan het gewoon gebruik daardoor onttrokken zijn.</div>
<div id="n1398"><hi type="italic">Doen</hi> heeft hier de gebruikelijke beteekenis van ‘offeren’. Het brandofferaltaar zou voor het opdragen van velerlei offeranden dienen, maar vooral werd het naar Gods verordening opgericht voor het dagelijksch morgen- en avondoffer, waarvan in de volgende verzen gesproken wordt.</div>
<div id="n1399"><hi type="italic">Des avonds</hi>, in den grondtekst ‘tusschen de twee avonden’. Vgl. XII noot 7 op het einde.</div>
<div id="n1400">Met het dagelijksche brandoffer moest ook een spijs- en drankoffer vereenigd worden. - In plaats van <hi type="italic">een tiende deel</hi> heeft Num. XXVIII 5 nauwkeuriger ‘een tiende van de epha’. De epha wordt op twintig liter geschat. - De <hi type="italic">hin-maat</hi> geldt zooveel als het zesde van de epha. Zie voor <hi type="italic">gestooten</hi> olie XXVII noot 17.</div>
<div id="n1401">Achter <hi type="italic">ten geur van zoetheid</hi> volgt in den grondtekst ‘als een vuuroffer van Jehova’. Vgl. noot 11. - Dit morgen- en avondoffer was als het ware het morgen- en avondgebed van het gansche volk, waardoor Israël, van de edelste gaven voortdurend aan God offerend, Hem als Opperheer huldigde. Voor ons, Christenen, is tevens die dagelijksche offerande eene voorafbeelding van het offer der H. Mis.</div>
<div id="n1402">De grondtekst heeft: ‘Een altijddurend brandoffer is het voor uwe geslachten’ enz.</div>
<div id="n1403">In den grondtekst: ‘waar (te weten in den tabernakel) Ik met u zal samenkomen (vgl. XXV noot 17) om daar met u te spreken’.</div>
<div id="n1404">De grondtekst heeft: ‘En Ik zal daar samenkomen met de kinderen van Israël en het zal geheiligd worden door mijne heerlijkheid’. Dat hier de heiliging van <hi type="italic">het altaar,</hi> het brandofferaltaar, bedoeld is, maakt Lev. IX 23, 24 waarschijnlijk.</div>
<div id="n1405">God zou <hi type="italic">den tabernakel</hi> enz. <hi type="italic">heiligen,</hi> als zijn heilig eigendom in bezit nemen en tot zijn heilig eigendom verklaren (Lev. IX 24) na de zevendaagsche offers en wijdingsplechtigheden, waardoor de inbezitneming voorbereid en beteekend werd.</div>
<div id="n1406">Vgl. XXVII noot 3 in het begin.</div>
<div id="n1407">De grondtekst heeft ‘dekstuk’ of ‘dak’. Daar in het Oosten de daken plat zijn, is hier waarschijnlijk het platte dekstuk of de tafel van het altaar bedoeld.</div>
<div id="n1408"><hi type="italic">Het altaar</hi> stond dus in het Heilige tusschen den kandelaar en de tafel der toonbrooden (XXVI 33-35). Daar echter zijne plaatsing bepaald werd door de ark en die plaatsing zelve het doel van dit altaar klaar aanduidde, namelijk van voortdurend hulde te brengen aan God in het Heilige der heiligen, wordt het niet alleen III Reg. VI 22, maar ook (volgens velen) Hebr. IX 4 tot het Heilige der heiligen gerekend.</div>
<div id="n1409">De toebereiding van het <hi type="italic">reukwerk,</hi> in den grondtekst ‘reukwerk van specerijen’ wordt v. 34 beschreven.</div>
<div id="n1410"><hi type="italic">Altoosdurend</hi> evenals het brandoffer XXIX 42. - <hi type="italic">Des avonds,</hi> in den grondtekst ‘tusschen de twee avonden’. Vgl. XII noot 7 op het einde.</div>
<div id="n1411">In den grondtekst: ‘noch brandoffer noch spijsoffer’ enz. Het reukaltaar was uitsluitend voor het reukoffer. - Met het dagelijksche brandoffer moest terzelfder tijd een dagelijksch reukoffer des morgens en des avonds aan God worden opgedragen. Door beide werd Israël's toewijding aan den Heer verzinnebeeld, echter met dit onderscheid, dat door het brandoffer Israël's volkomen afhankelijkheid, door het reukoffer Israël's gebed als verheffing van den geest tot God (Psal. CXL 2; Apoc. V 8; VIII 3) beteekend werd. Daarenboven stond bij het brandoffer meer het besef van schuld op den voorgrond, bij het reukoffer meer het bewustzijn van vriendschap met God, waardoor de ziel in het gebed tot Hem opstijgt.</div>
<div id="n1412">Op den grooten verzoendag moest Aäron <hi type="italic">voorbede doen,</hi> in den grondtekst ‘verzoening doen’, d.i. God verzoenen, doordat hij <hi type="italic">de hoornen</hi> van het reukaltaar besprengde <hi type="italic">met het bloed, dat voor de zonde geofferd was,</hi> of, gelijk de grondtekst zegt, ‘met het bloed van het zondoffer der verzoeningen’. Vgl. Lev. XVI 18. - Evenals het brandofferaltaar zou ook het reukaltaar <hi type="italic">allerheiligst</hi> zijn. Zie XXIX 37.</div>
<div id="n1413">Door de telling der menigte werd nadrukkelijk verklaard wie tot het leger en het volk van Jehova (VII 4) behoorde. Aan dat leger en volk nu betaamde heiligheid, en niet alleen voor de priesters en levieten (Num. VIII 6), maar ook voor een ieder uit Israël was voorafgaande zuivering passend en noodig. In de plaats daarvan stelde God voor allen van het mannelijk geslacht (Num. I 2) eenen losprijs als ‘dekking’ of ‘verzoening’ (der zonden), gelijk de grondtekst zegt. <hi type="italic">Dien prijs betalend</hi>, zouden zij in het leven bewaard blijven en Gods bijzondere bescherming ondervinden.</div>
<div id="n1414">In den grondtekst ‘naar het gewicht van het heiligdom’, d.i. naar het gewicht van den sikkel, die als ijkgewicht in het heiligdom bewaard zal worden ter vergelijking van het gehalte en de zwaarte des gelds. Waarschijnlijk zijn die woorden, alsmede de volgende, dat de sikkel <hi type="italic">twintig obolen,</hi> in den grondtekst ‘twintig gera’ doet, een verklarende toevoeging uit lateren tijd. - De sikkel des heiligdoms had dezelfde waarde als de gewone sikkel, waarvan Ezech. XLV 12 spreekt. Ten tijde der Machabeërs gold volgens de meest gevolgde berekening de gewone of zilveren sikkel zooveel als anderhalve gulden of wel één en een kwart gulden, terwijl de gouden sikkel twaalfmaal meer waarde had. Ten tijde van Moses echter was er waarschijnlijk nog geen eigenlijk gemunt geld, hoewel zeker reeds lang te voren zilver, dat door de kooplieden gemerkt werd, als betaalmiddel diende. Vgl. Gen. XXIII noot 9. In gewone omstandigheden gebruikte men dan om de zwaarte van het geld te beproeven zoogenaamde ‘beurssteenen’ welke het vereischte gewicht hadden en in een beurs aan den gordel gedragen werden. Zie Prov. XVI 11.</div>
<div id="n1415">Op <hi type="italic">twintigjarigen</hi> leeftijd werd de Israëliet man en burger en aanvaardde hij de rechten en plichten van het burgerschap. De grondtekst noemt in dit en in het vorige vers <hi type="italic">dien prijs</hi> ‘een hefoffer voor Jehova’. Vgl. XXV noot 1.</div>
<div id="n1416">Zoo laag was het hoofdgeld gesteld, dat ook <hi type="italic">de arme</hi> het gemakkelijk kon betalen, en <hi type="italic">de rijke</hi> mocht niet meer geven, opdat zoo duidelijk mogelijk de gelijkheid van armen en rijken voor God zou blijken</div>
<div id="n1417"><hi type="italic">Het geld</hi>, in den grondtekst ‘het geld der dekking’ of ‘der verzoening’, werd de eerste maal voor den bouw gebruikt (XXXVIII 25-28 in den grondtekst).</div>
<div id="n1418">Tusschen den tabernakel en het brandofferaltaar, derhalve in het voorhof, moest <hi type="italic">het waschvat</hi> geplaatst worden.</div>
<div id="n1419">In plaats van <hi type="italic">reukwerk offeren</hi> heeft de grondtekst ‘vuuroffer ontsteken’. - Hiermede eindigt de reeks van zuiveringsvoorschriften, welke reeds voor de Israëlieten in het algemeen en voor de priesters in het bijzonder gegeven zijn.</div>
<div id="n1420">De <hi type="italic">uitgelezen mirre</hi>, wordt in den grondtekst aangeduid als mirre, die vanzelf (niet kunstmatig) uit den mirrestruik gevloeid is. Zulke mirre werd voor de beste gehouden. De <hi type="italic">kaneel</hi> is de gedroogde binnenbast van den kaneelboom (laurus cinnamomum), die volgens Herodotus oudtijds in Arabië groeide. Het <hi type="italic">specerijriet</hi> (acorus) heeft specerijachtige wortels, die met een bitter smakend en geurig merg gevuld zijn.</div>
<div id="n1421">Het is onzeker of de <hi type="italic">kassie</hi> van den kassieboom, een soort van kaneelboom, dan wel een edeler specerij door het Hebreeuwsche woord wordt aangewezen. Voor <hi type="italic">hinmaat</hi> zie XXIX noot 36.</div>
<div id="n1422">De grondtekst voegt hierbij: ‘en het waschvat en zijn voetstuk’.</div>
<div id="n1423"><hi type="italic">Heiligen</hi> door de zalving. Vgl. verder XXIX noot 32.</div>
<div id="n1424">Wie zulk eene zalfolie uit dezelfde bestanddeelen en in dezelfde verhoudingen <hi type="italic">zal toebereiden</hi> en, zegt de grondtekst, ‘daarvan op een vreemde (op een, die geen priester is) zal doen’ enz. Vgl. verder Gen. XVII noot 8.</div>
<div id="n1425">In plaats van <hi type="italic">mirreolie</hi> (Gen. XXXVII noot 10) heeft de grondtekst ‘nataf’, dat eigenlijk ‘druppel’ beteekent. Geen mirresap als in v. 23, maar de geurige gomhars schijnt bedoeld, welke uit den storaxboom (styrax) na insnijding druppelt en dan verhardt tot een bruinroode en glanzende stof. De storaxboom is in Syrië en Arabië inheemsch. - Volgens niet weinigen zou <hi type="italic">onyx</hi> de schelp zijn eener aan de purperslak niet ongelijke mossel, welke bijzonder in de Roode Zee voorkomt. Maar anderen meenen, dat hier van een voortbrengsel uit het plantenrijk sprake is en in het heilig reukwerk geen dierlijke reukstof gebruikt werd. - <hi type="italic">Galbanum</hi> is een gomhars, welke vanzelf uit de stengels eener plantensoort, ferula Africana, bijzonder uit de ferula galbaniflua vloeit, en sterkriekend, den geur der specerijen, waarmede zij vermengd wordt, niet aangenamer maar krachtiger maakt. - In plaats van <hi type="italic">zeer helderen wierook</hi> heeft de grondtekst ‘zuiveren wierook’. De wierook, de bekende hars van den wierookboom (boswellia serrata of thurifera) kon gemakkelijk uit Zuid-Arabië (Isai. LX 6; Jer. VI 20) verkregen worden.</div>
<div id="n1426">In plaats van <hi type="italic">met zorg gemengd</hi> heeft de grondtekst volgens een andere vertaling ‘gezouten’ of ‘met zout gemengd’. Dat bij het reukwerk zout gedaan werd, betuigen ook de oude rabbijnen. Het doordringende, bederfwerende zout is het zinnebeeld der zuivering en standvastigheid. Nog is in het Oosten een zoutverbond een altijddurend onverbreekbaar verbond. Vgl. Num. XVIII 19; II Paral. XIII 5. Bij geen offer dan ook mocht het zout ontbreken. Zie Lev. II 13.</div>
<div id="n1427">Van het reukwerk moest, nadat het was ontstoken, niet in het Heilige der heiligen, maar in het Heilige op het reukaltaar gelegd worden. Vgl. v. 6 en XL 5. Terwijl de olie der zalving slechts ‘heilig’ heet (v. 32), zou <hi type="italic">het reukwerk,</hi> dat vóór den troon Gods en onmiddellijk tot zijne eer verbrand werd, <hi type="italic">allerheiligst</hi> zijn.</div>
<div id="n1428">Hiermede is de bijzondere uitverkiezing en roeping voor een belangrijk werk nadrukkelijk aangeduid. Vgl. Isai. XLV 3, 4.</div>
<div id="n1429">Deze zegswijze wordt wel in dien zin verstaan, dat God Beseleël van nature met uitstekende bekwaamheden had toegerust. De sterke uitdrukking worde echter beter zoo begrepen, dat de verkoren bouwmeester voor zijne taak in allen deele geschikt was gemaakt door Gods bijzondere hulp, dat de natuurlijke talenten van Beseleël op bovennatuurlijke wijze door God waren aangevuld en vervolmaakt.</div>
<div id="n1430">Niet van alle benoodigdheden voor den heiligen dienst was de vorm door God voorgeschreven. Overigens bleef ook voor de waardige uitvoering der verschillende ontwerpen het talent van een kunstenaar noodig.</div>
<div id="n1431"><hi type="italic">Marmer</hi> komt onder de vroeger gemelde bouwstoffen niet voor. Ook spreekt de grondtekst alleen van ‘het snijden van steenen om in te zetten’, derhalve van edelgesteenten.</div>
<div id="n1432">Eigenlijk ‘den allerzuiversten kandelaar’, ook in den grondtekst ‘den zuiveren kandelaar’, omdat hij van louter goud gemaakt was. Zie XXV 31.</div>
<div id="n1433">In den grondtekst ‘mijne sabbatten’, omdat iedere week haren sabbat heeft. Niet zonder reden wordt hier wederom na de voorschriften aangaande den tabernakel en zijnen dienst de onderhouding van den sabbat ingescherpt. De sabbatsviering toch behoorde op zeer bijzondere wijze tot den openbaren godsdienst, welks middelpunt de tabernakel was. Ook wordt in deze verzen niet maar eenvoudig het reeds bekende gebod (XVI 23-30; XX 8-11) herhaald. Voor het eerst heet hier de sabbat <hi type="italic">een teeken</hi> tusschen Jehova en zijn volk en wordt tegen sabbatsschennis (zie het volgende vers) <hi type="italic">de doodstraf</hi> bepaald.</div>
<div id="n1434">Evenals de besnijdenis (Gen. XVII 11) zou voortaan de sabbatsviering <hi type="italic">een teeken</hi> zijn, een teeken des verbonds (vgl. ook v. 16 en 17), dat het uitverkoren volk van alle andere volken onderscheidde. Door dat teeken zou Israël (of zou men, gelijk de grondtekst begrepen kan worden), <hi type="italic">weten</hi>, voortdurend er aan herinnerd worden, dat <hi type="italic">de Heer</hi> Israël tot zijn heilig volk had uitverkoren. Nog in een anderen zin kunnen de laatste woorden worden begrepen of althans toegepast. Van de getrouwe sabbatsviering zou het voor Israël proefondervindelijk afhangen, dat Jehova, het verbond indachtig blijvend, Israël in heiligheid bewaarde en als zijn heilig volk met weldaden overlaadde. Hetzelfde geldt onder de Nieuwe Wet van de Zondagsviering, welker invloed op het godsdienstig en zedelijk leven en zelfs op het tijdelijk geluk der Christenen niet licht overschat kan worden.</div>
<div id="n1435"><hi type="italic">Diens ziel zal vergaan</hi> enz. beteekent hier duidelijk <hi type="italic">den dood sterven.</hi> Vgl. Gen. XVII noot 8. Door sabbatsschennis werd het verbond met God gebroken en zoo was de strengheid der straf in evenredigheid met de zwaarte der misdaad.</div>
<div id="n1436">Zoo was dus de sabbat een voortdurende verkondiging van de waarheid, dat God de Schepper van hemel en aarde is, alsmede een troostende voorbeduiding en voorafbeelding van de toekomende en eeuwige rust bij God in den hemel. Vgl. Hebr. IV 1 en 4.</div>
<div id="n1437">Vgl. XXIV 12 en XXV noot 12. Door eenigen wordt het <hi type="italic">schrift van God</hi> op de tafelen als het werk der engelen op last van God begrepen. Hoe groot die steenen platen waren, blijkt nergens. Zeker was hare maat berekend op de lengte en breedte der verbondsark, waarin zij bewaard moesten worden.</div>
<div id="n1438"><hi type="italic">Tegen Aäron</hi>, die wel is waar met Hur (XXIV 14) gezag voerde, maar ook van den beginne de eerste na Moses was (IV 16) en daarom bij diens afwezigheid als opperhoofd beschouwd werd, tierde de menigte en vroeg <hi type="italic">goden</hi> of een god (<hi type="italic">dii</hi>, Hebr. ‘elohim’ kan beide beteekenen. Vgl. v. 4) om, vóór haar uit gedragen, het sein te geven tot den tocht naar Chanaän. Gewoon geraakt aan de wonderbare wolkzuil, die nu reeds meer dan eene maand wellicht onbeweeglijk scheen; zich diets makend, dat <hi type="italic">die</hi> met verachting zoo genoemde Moses niet zal wederkeeren, bezwijkt het volk in die beproeving van zijn geduld en van zijn vertrouwen op God.</div>
<div id="n1439">Niet onwaarschijnlijk poogde zoo Aäron het volk door die zware voorwaarde nog van het heilloos opzet af te brengen, zonder zich zelven in gevaar te stellen. - Uit Aäron's woorden blijkt, dat ook door de mannen <hi type="italic">oorringen</hi> werden gedragen. Evenzoo heerschte bij de Assyriërs dat gebruik. Zie ook Jud. VIII 24.</div>
<div id="n1440"><hi type="italic">Gaf hij daaraan door gietarbeid eenen vorm.</hi> Anderen vertalen in overeenstemming met de Septuagint: ‘en hij vormde het (gaf aan het goud eenen vorm) met het graveerijzer’. De verdere woorden <hi type="italic">en maakte daarvan een gegoten kalf</hi> verhalen dan niet de volgorde der feiten, maar eenvoudig de uitkomst of den afloop van alles. - Dat de kunst van gieten te dien tijde reeds sedert lang in Egypte beoefend werd, heeft de Egyptische oudheidkunde met tal van ontdekte handschriften en afbeeldingen bewezen. Zelfs kunnen de Israëlieten bij den Sinaï voor de vervaardiging van hun afgodsbeeld de noodige werktuigen gevonden hebben, omdat de Egyptenaren daar ter plaatse hunne mijnwerken hadden. Evenals het gieten herinnert ook het <hi type="italic">kalf,</hi> eigenlijk het ‘stierkalf’, aan Egypte, waar de stiergod Apis aanbeden werd.</div>
<div id="n1441">Volgens eenigen toonen zij met die woorden, dat althans aanvankelijk niet de ergste afgoderij, maar vereering van Jehova onder het zinnebeeld van een kalf bedoeld is. Het vervolg echter maakt dit minstens zeer twijfelachtig. Hoe het zij, zelfs bij de meest gunstige opvatting hunner woorden schonden zij het zwaarwichtig gebod van geen beelden te maken, vervielen zij in Egyptische bijgeloovigheid, verbraken zij het verbond met God om, zoo niet onmiddellijk, dan toch zeer spoedig volslagen afgoderij te plegen. Vgl. v. 8.</div>
<div id="n1442">De zwakke Aäron schijnt met die woorden het onmogelijke te willen beproeven om de door God verboden afgoderij te veranderen in eene hulde aan den waren God, aan Jehova. Vermoedelijk stelde hij ook het feest uit tot den volgenden dag in de hoop, dat Moses alsnog zou terugkeeren.</div>
<div id="n1443">Wederom blijkt hier, dat reedsvóór de wetgeving van Sinaï <hi type="italic">brandoffers en vredeoffers</hi> gebruikelijk waren. Vgl. XX noot 19. Na de godsdienstige feesten volgden bij de oude volken feestmalen met spelen en dansen, welke lichtelijk bij de heidenen met erge ongebondenheid en onzedelijkheid eindigden. Waarschijnlijk gebeurde dit laatste ook thans en werd door Israël de uitspatting van den geest in de uitspattingen des vleesches voltooid.</div>
<div id="n1444">Niet langer wordt het misdadige volk door God als zijn volk erkend. Te gelijk schuilt er echter in die bittere klacht eene aansporing voor Moses om te bidden voor Israël. Het is <hi type="italic">zijn</hi> volk, dat hij met zooveel arbeid en zorg uit Egypte voerde.</div>
<div id="n1445">In den grondtekst: ‘dien Ik hun heb voorgeschreven’. <hi type="italic">Snel</hi> staat met nadruk vermeld. Daarom was hunne misdaad nog erger, hunne ondankbaarheid nog strafwaardiger.</div>
<div id="n1446">Onwillig om aan Mij te gehoorzamen, gelijk een lastdier, dat <hi type="italic">den nek</hi> niet wendt werwaarts de teugel het leiden wil.</div>
<div id="n1447">Nog glinstert hier door het donker van Gods gramschap het licht zijner barmhartigheid. <hi type="italic">Laat Mij begaan,</hi> derhalve kan Moses de losbarsting van Gods wraak beletten en wordt dus inderdaad het goddelijk strafvonnis door de gebeden der heiligen te niet gedaan, gelijk de H. Hiëronymus zegt. Wat er gebeurd zou zijn, indien Moses het aanbod om stamvader van <hi type="italic">een groot volk</hi> te worden (vgl. Gen. XII 2) aanvaard had, op wat wijze dan bijv. de Messias uit Juda had kunnen voortkomen, die vraag is ijdel. God wist vooruit, dat Moses een schitterend voorbeeld voor alle tijden zou geven van onbaatzuchtige en alles opofferende liefde, en dat de vernietiging van het schuldige volk verhoed zou worden in barmhartigheid om wille van den biddenden Moses.</div>
<div id="n1448">Treffend is die wijziging van Gods woorden (v. 7) in den mond van Moses. Zoo bidt de moeder voor haar schuldig kind en zegt zij tot den vergramden vader <hi type="italic">uw</hi> kind, dat <hi type="italic">gij</hi> hebt grootgebracht.</div>
<div id="n1449">In den grondtekst ‘Tot ongeluk’, d.i. tot hun ongeluk.</div>
<div id="n1450">In diepen ootmoed van eigen verdiensten niet sprekend, gedenkt hij alleen, dat God, door vergiffenis te schenken, het werk zijner goedheid voortzetten, de groote beloften vervullen en zoo zijn eigen glorie openbaren zal.</div>
<div id="n1451">De grondtekst heeft: ‘En Jehova had berouw over het kwaad, dat Hij gezegd had zijn volk te zullen aandoen’. In God is geen hartstocht en verandering, maar bij dergelijke uitdrukkingen schikt zich de Schriftuur naar ons beperkt verstand, dat zijn onvolmaakte denkbeelden over Gods wezen en volmaaktheid slechts in gebrekkige taal weet uit te spreken. Vgl. Gen. VI noot 6. - Dat Moses ten volle genade verwierf voor zijn volk, gebeurde niet terstond. Alleen <hi type="italic">het kwaad</hi> der verdelging werd niet uitgevoerd, maar de toorn van God duurde voort en het verbond bleef verbroken. Zie v. 30 enz. XXXIII 1-7.</div>
<div id="n1452"><hi type="italic">In zijne hand.</hi> Nauwkeuriger heeft Deut. IX 15 ‘in beide handen’. Vgl. verder XXXI noot 10.</div>
<div id="n1453">Vgl. XXIV 13 en noot 16.</div>
<div id="n1454">Heilig was die gramschap en rechtmatig die daad, gelijk de HH. Chrysostomus, Hiëronymus en Ambrosius leeren. Het heilige mocht niet voor de honden geworpen worden. Gods wet aan die uitgelaten afgodendienaars over te leveren ware eene heiligschennis geweest.</div>
<div id="n1455">Het wellicht van binnen uit hout bestaande gouden <hi type="italic">kalf</hi> werd eerst in het vuur verbrand en versmolten, waarna Moses, om aan het volk de dwaasheid der afgoderij te doen gevoelen, het tot stof vermaalde overschot in de beek deed werpen, welke van het gebergte stroomde en de menigte van drinkwater voorzag. Vgl. Deut. IX 21. Behalve het verbrijzelen des afgods gebeurde dit alles echter misschien niet terstond, maar wordt het hier, gelijk meermalen gebeurt, vooruit verhaald.</div>
<div id="n1456">En dientengevolge groot onheil als straf der zonde.</div>
<div id="n1457">Vgl. noot 1.</div>
<div id="n1458"><hi type="italic">Ontbloot</hi> is door niet weinigen verstaan van het verlies of de berooving der vriendschap met God; door anderen wordt het eenvoudiger in letterlijken zin begrepen, daar bij de heidensche feesten, ook in Egypte, niet zelden onbeschaamde onzedelijkheid gepleegd werd. Volgens de nieuweren zou het in den grondtekst gebezigde woord beter vertaald zijn met ‘ongebonden’ of ‘teugelloos’.</div>
<div id="n1459">Ten gevolge van die <hi type="italic">schandelijke</hi> aanbidding des <hi type="italic">vuilen</hi> (vgl. Deut. XXIX 17) afgods, welke door <hi type="italic">Aäron</hi> was toegelaten, had deze het volk in een staat van <hi type="italic">beroofdheid en ontblooting,</hi> van smadelijke weerloosheid <hi type="italic">gesteld</hi> te midden der naburige <hi type="italic">vijanden,</hi> zoodat het van God vervreemde en verlaten volk, indien er niet spoedig verandering kwam in dien toestand, de speelbal dier vijanden worden zou. Volgens andere vertalers van den grondtekst luidt het vers: ‘En Moses zag, dat het volk teugelloos was, want Aäron had het den teugel gevierd tot smaad (zoodat het ten smaad moest worden) voor zijne tegenstanders’. Hoe echter deze woorden genomen worden, klaarblijkelijk geven zij verklaring van hetgeen onmiddellijk volgt. Noch de tegenwoordigheid van Moses, noch de verbrijzeling des afgods stelden paal en perk aan de wanorde. Om wederom tot inkeer te komen had het volk tuchtiging noodig en moest Moses, ten einde den wanhopigen toestand te doen ophouden, een schrikkelijk voorbeeld stellen.</div>
<div id="n1460"><hi type="italic">Aan den ingang</hi>, den hoofdingang <hi type="italic">der legerplaats</hi>, welke verschillende poorten had (zie het volgende vers). - Dat niet in den strengsten zin <hi type="italic">al de zonen van Levi</hi>, de stamgenooten van Moses, naar hem luisterden, blijkt uit het verder verhaal. De meerderheid van den stam Levi volgde zijne oproeping.</div>
<div id="n1461">Zij moesten, geheel het kamp doortrekkend, al degenen dooden, die zij nog met afgoderij bezig vonden, al waren het ook hunne naaste verwanten. Was het bevel hard, de gestrengheid van het gebod werd nog verre overtroffen door de zwaarte der misdaad. Geheel het volk had door bondbreuk den dood verdiend.</div>
<div id="n1462">Het cijfer der gevallenen wordt reeds door andere lezingen der Vulgaat twijfelachtig gemaakt en de grondtekst, alsmede alle oude vertalingen, spreken slechts van <hi type="italic">drie duizend.</hi> Mogelijk oefende op onze lezing der Vulgaat invloed uit I Cor. X 8, waarbij echter Num. XXV te vergelijken is.</div>
<div id="n1463">Dat hier op hunne toekomstige uitverkiezing voor den offerdienst gedoeld wordt, blijkt uit Deut. XXXIII 9. Die uitverkiezing zal het loon zijn voor hunne godgevallige handelwijze. Omdat zij naar Gods bevel zoon noch broeder gespaard hebben, wordt nu het vonnis over hun stamvader Levi (Gen. XLIX 7) in zegen veranderd.</div>
<div id="n1464">Vgl. noot 14 op het einde.</div>
<div id="n1465">Overeenkomstig het gebruik om in een <hi type="italic">boek</hi> de leden der gemeenschap op te teekenen, krachtens welke opteekening zij als burgers met burgerrecht erkend zijn, wordt hier overdrachtelijk gesproken van <hi type="italic">het boek, dat God geschreven heeft.</hi> Het heet ook wel in de H. Schrift (zie bijv. Psal. LXVIII 29; Dan. XII 1; Isaï. IV 3; Apoc. III 5) het boek der levenden, het leven, het boek, of ook het boek des levens en beteekent de gezamenlijke rechtvaardigen, die hier het leven der genade, hiernamaals het leven der eeuwige zaligheid hebben, en die als zoodanig van eeuwigheid door God zijn uitverkoren en door Hem gekend worden. Eene <hi type="italic">uitwissching uit het boek</hi> van God is dus hetzelfde als eene uitsluiting uit het getal van Gods uitverkorenen. Letterlijk vraagt Moses alzoo (evenals Paulus Rom. IX 3) verstooten te worden door God, zoo deze geene vergiffenis schenkt aan het volk. Maar om die bede van Gods heiligen te begrijpen is er meer noodig dan een koel verstand. Zoo smeekt de heldhaftige liefde, welke niet vraagt of het offer, dat zij brengen wil, mogelijk zij. Om haar bovenmenschelijk verlangen te vertolken, schiet de gewone menschentaal te kort en wordt deze, alleen menschelijkerwijze beschouwd, overdrijving. Met grenzenlooze toewijding openbaart Moses hier, dat hij voor de eer van God en het heil van zijn rampzalig volk alles, tot zijne zaligheid toe, zou willen prijsgeven, zoo dit offer mogelijk ware en zonder zonde gebracht kon worden.</div>
<div id="n1466">God stelt de wraakneming uit om, als zij de maat der ongerechtigheid vol maken (Gen. XV 16), bij de bestraffing ook <hi type="italic">deze zonde</hi> te gedenken. Vgl. Num. XIV 22, 23. Overigens mag Moses het volk naar het beloofde land voeren en een <hi type="italic">engel</hi>, echter niet ‘de engel van Jehova’ (vgl. XXXIII 2, 5, 12), zal het voorgaan. Zoo zal dus God de aan de aartsvaders gedane beloften vervullen, maar wat aan zijne gaven de eigenlijke waarde geeft, ontbreekt. Het verbond wordt nog niet vernieuwd en Gods bijzondere vriendschap is voorshands verloren.</div>
<div id="n1467">Duidelijker nog wijst de grondtekst op de schuld des volks bij dit misdrijf: ‘En Jehova sloeg het volk, omdat zij het kalf gemaakt hadden, dat Aäron gemaakt had’. Waarschijnlijk is hier geen sprake van nieuwe straf, maar geeft dit slotvers een korte samenvatting van het voorafgaand verhaal. Het volk had gezondigd en God had het gestraft.</div>
<div id="n1468">Zie voor den oorsprong der genoemde volksstammen, welke reeds meermalen (III 8, 17) vermeld zijn en alle volken van Chanaän (vgl. Gen. XV 19-21) vertegenwoordigen, Gen. X 6 en 15-17. Alleen <hi type="italic">de Pherezeër</hi> komt daar niet voor. Vgl. echter Gen. XIII noot 4.</div>
<div id="n1469">In deze verzen wordt verder in bijzonderheden medegedeeld hetgeen er in het onderhoud tusschen God en Moses (XXXII 31) plaats greep. Op menschelijke wijze kondigt de Heer zijn besluit aan om slechts middellijk en als van verre door een gewonen engel (vgl XXXII noot 29) het volk te geleiden Hij herroept zijne belofte om in hun midden te wonen en bijgevolg is daarmede ook alles aangaande het heiligdom, den offerdienst en het priesterschap te niet gedaan. Vgl. XXV 8 en XXIX 45. Het schuldige Israël wordt vervallen verklaard van zijn heerlijkst voorrecht om het Godsrijk op aarde te zijn en zoo hebben deze woorden een soortgelijke beteekenis als de bedreigingen van Christus en van zijne apostelen tegen de Joden van hunnen tijd, toen de maat hunner boosheden vol was. Zie Mat. XXI 43; Act. XIII 46.</div>
<div id="n1470">Misschien gebeurde dit echter eerst na het uitdrukkelijk gebod van God en wordt het hier vooruit verhaald. Zie de twee volgende verzen.</div>
<div id="n1471">Volgens eenigen legden zij ‘van den berg Horeb af’ of sedert de gebeurtenissen bij Horeb allen tooi voor een onbepaalden tijd af. Vgl. voor <hi type="italic">Horeb</hi> III noot 2.</div>
<div id="n1472">Ofschoon ook de tabernakel met dien naam (Hebr. ‘ohel moʽeed) wordt aangewezen, kan vanzelf dit heiligdom der toekomst hier niet bedoeld zijn. Hier is <hi type="italic">de tent</hi> niets anders, zooals ook de Septuagint het begrijpt, dan de eigen tent van Moses, welke hij als Gods vertegenwoordiger, ten teeken van Gods gramschap, buiten het door de afgoderij ontheiligde legerkamp plaatste. Dat zij <hi type="italic">tent des verbonds</hi> genoemd werd, kan moeielijk op bevredigende wijze verklaard worden, daar immers het verbond verbroken was. Maar naar den grondtekst wordt gemeenlijk vertaald <hi type="italic">tent der samenkomst,</hi> welke naam hier inderdaad past, daar, gelijk uit het vervolg blijkt, het volk er zich verzamelde en God er met Moses samenkwam. Vgl. XXVII noot 18.</div>
<div id="n1473">De grondtekst heeft: ‘En het geschiedde, dat een ieder, die Jehova zocht, uitging’ enz. Dit kan zoo begrepen worden, dat het volk in moeilijkheden bij Moses beslissing kwam vragen, of ook dat Moses' tent de algemeene bedeplaats werd, waar de goedgezinden de gramschap des Heeren poogden te verbidden.</div>
<div id="n1474">De Heer in de wolkzuil. Vgl. v. 11.</div>
<div id="n1475"><hi type="italic">Spreken</hi> van aangezicht tot aangezicht is iets anders dan <hi type="italic">zien</hi> van aangezicht tot aangezicht. Vgl. v. 20 en Deut. V 4 met IV 15. Het beteekent, dat de Heer met Moses sprak, niet in droomgezicht of visioen of door tusschenkomst van anderen, maar op veel duidelijker en gemeenzamer wijze, van mond tot mond (Num. XII 8).</div>
<div id="n1476">Met heilige vrijmoedigheid maakt Moses gebruik van het voorrecht, dat God hem zijne vriendschap schonk. Wel had God te kennen gegeven, dat Hij Israël onder geleide van een engel verder aan zich zelven overliet (v. 2 en 3), maar in dat schrikkelijk woord (v. 4), dat overigens veeleer een bedreiging dan een bepaald besluit was (v. 5), kan Moses niet berusten. Zoo dan weet hij niet en wil hij niet weten <hi type="italic">wien God met hem zenden zal,</hi> zoolang Jehova zich niet gelijk te voren met Israël als met zijn uitverkoren volk in heilig verbond vereenigt. En ten einde die genadige eindbeslissing te verkrijgen (zie v. 15), herinnert hij aan den door God hem opgelegden last, dien hij niet weet te volbrengen, zoo God zich terugtrekt, en aan de bijzondere gunst, welke de Heer zich gewaardigt aan hem te betoonen. Hoe zou Jehova zich terugtrekken en het volk met Moses alleen laten gaan, daar Hij toch naar zijn eigen woord met Moses omging gelijk een koning, die niet al zijne onderdanen, maar slechts enkelen in vertrouwelijk verkeer <hi type="italic">met name kent</hi> en hen tot zijne bevoorrechte gunstelingen maakt. Van zulk een <hi type="italic">kennen der liefde</hi> sprak ook Christus (Joan. X 14).</div>
<div id="n1477">Blijkbaar bedoelt Moses hiermede zekerheid aangaande de vernieuwing des verbonds te ontvangen. In den grondtekst luidt de bede anders: ‘toon mij uwe wegen’, d.i. toon mij wat Gij doen zult, openbaar uw eindbesluit. Maar dat eindbesluit zij zoodanig, dat Moses daaruit Jehova leere <hi type="italic">kennen</hi>, gelijk hij Hem tot nu toe gekend heeft, als een genadig God. Geheel de bede wordt nog eens herhaald en versterkt in de slotwoorden: dat misdadige volk is uw eigen volk.</div>
<div id="n1478">Ziedaar Moses' bede verhoord. Geen gewone engel, maar Jehova's <hi type="italic">gelaat,</hi> volgens XXIII noot 20 de engel van Jehova, volgens anderen Jehova zelf, die zich als God des verbonds in dien engel openbaart, zal wederom Israël als Gods eigen volk geleiden en in het <hi type="italic">rustig</hi> bezit van Chanaän (Deut. III 20) stellen. Door eenigen worden wel deze woorden, om hetgeen onmiddellijk v. 15 volgt en ook om XXXIV 9 als eene vraag: ‘zal mijn gelaat’ enz. begrepen, doch zonder voldoende reden. Zie de volgende noot.</div>
<div id="n1479">Al heeft Moses begrepen, dat Gods genadige toezegging niet hem alleen, maar ook zijn volk om wille van hem geldt, komt hij er niettemin op terug, dat toch God zelf (in den grondtekst: Gods ‘gelaat’) zal voorgaan en dat anders zelfs de groote gave van het beloofde land hare waarde heeft verloren. Zoo spreekt hij om nogmaals duidelijk en klaar de herhaling en bekrachtiging der heerlijke belofte te vernemen, evenals iemand het reeds gehoorde bericht eener blijde tijding nogmaals wenscht te hooren.</div>
<div id="n1480">God herhaalt en bekrachtigt hiermede de belofte van v. 14. Reeds had Moses vroeger (XXXII 14 en XXXIII 1) verkregen, dat zijn volk niet terstond door God vernietigd was en dat het zelfs ondanks zijne zonde het beloofde land zou verkrijgen. Ook dit, mede reeds in v. 14 beloofd, zou de Heer zeker volbrengen om wille van Moses.</div>
<div id="n1481">Blijkbaar vraagt Moses God te mogen zien in zijne ongesluierde heerlijkheid, van aangezicht tot aangezicht. Vgl. v. 20. Wat echter Moses hiermede eigenlijk bedoelde, is moeielijk te zeggen. Wilde hij, hongerend en dorstend naar Gods bezit, in den zonnegloed van het goddelijk wezen staren, gelijk sommige Vaders meenen? Wilde hij, opdat de verzoening zoo volledig mogelijk zou zijn, de aanschouwing niet in schaduwwolk en afbeelding, maar in werkelijkheid van Jehova's gelaat, (v. 20), van den Zoon Gods (vgl. XXIII noot 20), die als de volmaakte Middelaar en Verzoener door alle heiligen van het Oude Verbond verlangd is? Alles in deze innige gemeenzaamheid tusschen God en zijn bevoorrechten dienaar is vol geheimenis, maar althans mag het waarschijnlijk heeten, dat hij, die tot hiertoe alleen voor zijn volk gesproken had, ook bij deze bede (vgl. XXXIV 9), vooral het heil van dat volk beoogd heeft.</div>
<div id="n1482">De zegswijze <hi type="italic">roepen met den naam des Heeren</hi> beteekent hier ‘den naam des Heeren uitroepen’. God zou in een voorbijgaand oogenblik aan Moses, voor zooveel het aan een sterfelijk mensch kan worden gegeven, zijne heerlijkheid toonen en op het oogenblik dier schitterende openbaring zou Hij, ten teeken voor Moses, den naam Jehova uitroepen. De volgende woorden <hi type="italic">en Ik zal Mij erbarmen</hi> enz. worden door velen verstaan van Gods erbarming over het zondige Israël. Volgens anderen zegt God daarmede, dat Hij de meester zijner gaven is en dit groote gunstbewijs aan Moses zal verleenen uit zuivere genade.</div>
<div id="n1483">Moses' bede kan niet ten volle vervuld worden. God zelf bevestigt hier de aloude meening, dat geen mensch in dit leven God naar zijn wezen kan zien, en zelfs in den hemel is de zalige aanschouwing Gods niet van nature het deel der heiligen. Wanneer de apostel (I Cor. XIII 12) zegt, dat wij daar God zullen zien van aanschijn tot aanschijn, beteekent dit een zien, waartoe alleen een bijzondere genade van God in staat zal stellen.</div>
<div id="n1484"><hi type="italic">Bij Mij</hi>, te weten daar, waar God gewoonlijk van zijne tegenwoordigheid blijk gaf door de wolk, op den berg Sinaï.</div>
<div id="n1485">De uitdrukkingen <hi type="italic">rechterhand</hi>, <hi type="italic">rugzijde</hi> en <hi type="italic">gelaat</hi> beteekenen niet noodzakelijk, dat God zich in menschelijke gedaante zou openbaren, maar kunnen overeenkomstig het spraakgebruik der H. Schrift overdrachtelijk gebruikt zijn. Moses zou slechts een zwakken weerglans, eene naschittering aanschouwen der goddelijke heerlijkheid, evenals men iemand, hem achterna ziende, slechts onvolmaakt en ten deele ziet. Met deze verklaring strijdt niet het gevoelen van sommige H. Vaders, die meenen, dat deze buitengewone openbaring een geheimvolle aanduiding geweest is van den Zoon Gods en dat toen aan Moses een blik gegund werd in de volheid der tijden, wanneer Christus, de Zoon van God, zichtbaar op aarde verschijnen zou als de Zoon des menschen om zijn rijk van barmhartigheid en genade (v. 19) te stichten.</div>
<div id="n1486">Passend werd bij de vernieuwing des verbonds ook een nieuwe oorkonde van de voorwaarden, van de wet des verbonds toegezegd. Het is opmerkelijk, dat God ditmaal niet zelf de steenen tafelen gaf.</div>
<div id="n1487">Vgl. XIX noot 11. Dat thans Moses geheel alleen (zie XXIV 9 en 13) den geheiligden berg beklimmen moet, wijst nadrukkelijk op de onwaardigheid des volks, welke door de gepleegde zonde nog grooter geworden is.</div>
<div id="n1488">Hebr. ‘des morgens vroeg’.</div>
<div id="n1489">De grondtekst heeft: ‘En Jehova daalde neder in de wolk en stelde zich daar bij hem en riep den naam Jehova uit’. Vgl. XXXIII 19.</div>
<div id="n1490">Volgens den grondtekst zijn deze woorden (Hebr. ‘Jehova is God, barmhartig’ enz.) alsook die van v. 7 door God gesproken en komt de bede van Moses eerst in v. 9. Eveneens heeft de Septuagint. Zie ook Num. XIV 17, 18.</div>
<div id="n1491">Dat <hi type="italic">niemand bij God uit zich zelven onschuldig is</hi>, uit eigen krachten rechtvaardig kan zijn voor God, maar daartoe Gods genade behoeft, is eene geloofswaarheid. De Vulgaat geeft van de in den grondtekst hier voorkomende zegswijze ‘en zuiverend zal Hij niet zuiver maken’ op verschillende plaatsen (Num. XIV 18; Jerem. XXX 11; XLVI 28; Nah. I 3) een verschillende vertaling. Het letterlijkst gaf zij het Hebreeuwsch terug Nah. I 3. De zakelijke beteekenis der zegswijze is, dat God den zondaar niet ongestraft zal laten. Vgl. verder XX noot 8 en 9. Het is opmerkelijk, hoe God zich bij deze openbaring veel nadrukkelijker nog dan bij de wetgeving op Sinaï (XX 5 en 6) als God van barmhartigheid openbaart. Eerst aan het slot komt voor den zondaar de waarschuwing, dat de Heer zich niet ongestraft laat beleedigen.</div>
<div id="n1492">Wederom vraagt Moses in zijne bezorgdheid voor het volk wat God reeds (XXXIII 17) had toegestaan. Door zijn herhaald gebed tracht hij altijd meer nog God te verzoenen en het verbond des te hechter te maken.</div>
<div id="n1493">Anders (vgl. v. 27) zegt de grondtekst: ‘Zie, Ik sluit een bond; voor het aangezicht van geheel uw volk zal Ik wonderen doen’ enz. God vernieuwt met die woorden het verbond en belooft voor de toekomst de ontzagwekkende wonderen, welke den verderen tocht kenmerkten en het volk Israël, ter welks gunste zij gebeurden, met heilige vrees vervulden.</div>
<div id="n1494">Met de vernieuwing des verbonds worden ook de plichten des verbonds vernieuwd. Dewijl echter èn de tien geboden èn de verdere voorwaarden des verbonds reeds eenmaal (XX 1-17 en XXIV 7) gegeven zijn, herhaalt nu de Heer slechts twee punten bij wijze van voorbeeld, te weten de plichten om alle verkeer met de afgodendienaars van Chanaän te schuwen (v. 11-16) en om aan God de hulde te brengen, welke Hem toekomt (v. 17-26). Juist daaraan wordt herinnerd, omdat door de afgoderij het verbond was verbroken.</div>
<div id="n1495">Volgens eenigen zijn <hi type="italic">beelden</hi> ‘afgodische gedenksteenen’ en beteekent het met <hi type="italic">bosschen</hi> vertaalde ‘asjerim’ eigenlijk de aan de godin Asjera (Astarte) toegewijde boomen of palen. Van tempels is daarom waarschijnlijk geen sprake, omdat de Chanaänieten ze in die oude tijden nog niet hadden. Vgl. verder XXIII 24.</div>
<div id="n1496">De <hi type="italic">naam des Heeren</hi> is de openbaring van zijn wezen. Vgl. verder XX noot 7.</div>
<div id="n1497">Afgoderij was geestelijke ontucht (zie Osee I noot 2) en met recht mocht die beeldspraak, ook waar het vreemde volken gold, gebezigd worden. Zij heeft haar laatsten grond in de innige betrekking tusschen God en den mensch, in de liefde van God voor alle menschen en in de verplichting van een ieder om God alleen te dienen.</div>
<div id="n1498">Deze uitdrukking, welke ook Lev. XIX 4 gevonden wordt, is eene toespeling op de aanbidding van het gouden kalf.</div>
<div id="n1499">Zie XXIII 15. Vgl. XIII 3-10 en XII 14-20.</div>
<div id="n1500">Zie XIII 2, 12, 13, ook XXIII noot 12.</div>
<div id="n1501">Deze herhaling van het gebod der sabbatsrust (XXIII 12) heeft in den grondtekst de toevoeging, dat die rust ook onderhouden moet worden in den tijd van ploegen en van oogsten.</div>
<div id="n1502">De schriftelijke oorkonde zou tot getuigenis strekken van de vernieuwing des verbonds.</div>
<div id="n1503">Volgens zijne belofte v. 1 schreef <hi type="italic">God</hi> de tien geboden op de tafelen, vgl. Deut. X 4.</div>
<div id="n1504">De Vulgaat vertaalde het Hebr. woord ‘karan’ ‘stralen’ of ‘schitteren’ in verband met ‘keren’ ‘hoorn’, welke beide woorden ook van eenzelfden stam zijn. In de beeldspraak der Hebreërs heeten de lichtstralen de hoornen des lichts. Vgl. Hab. III 4. Derhalve beteekent <hi type="italic">gehoornd gelaat</hi> een schitterend gelaat, dat stralen van licht uitschiet en als met lichthoomen gesierd is. De Septuagint gaf hier de meer duidelijke vertaling, dat het aanzien van de kleur of van de huid zijns gelaats <hi type="italic">verheerlijkt</hi> was. Vgl. II Cor. III 7. - Daar alleen ditmaal na Moses' verkeer met God van dien hemelglans gesproken wordt, was deze waarschijnlijk ontstaan, toen Gods heerlijkheid Moses voorbijging (v. 6). Die luister bleef ten bewijze van Gods bijzondere liefde voor Moses, tot getuigenis van de goddelijkheid der wet, welke nogmaals (v. 32) zou worden afgekondigd, tot vermeerdering eener heilzame vrees bij het volk en ter waarschuwing tegen nieuwe wetsovertreding, eindelijk ook tot een geheimvolle aanduiding van het nut en van de kracht des gebeds.</div>
<div id="n1505">Deze uitdrukking doet vermoeden, dat zij in hunne vrees aanvankelijk zelfs teruggeweken waren.</div>
<div id="n1506">Hierin, dat Moses met verheerlijkt gelaat de tweede wettafels bracht, ligt eene aanduiding van de heerlijkheid der tweede, der Nieuwe Wet (II Cor. III 7-9, 11), evenals volgens de H. Vaders het vervangen der eerste verbrijzelde tafels door de nieuwe eene aanwijzing was, dat het Oude Verbond niet altoos zou duren, maar door een nieuw en volmaakter moest worden opgevolgd.</div>
<div id="n1507">Na de eerste maal sprak hij niet meer met ongedekt gelaat tot het volk. - Dat de luister van Moses' gelaat een tijd lang gebleven is, mag om hetgeen hier verhaald wordt, zeer waarschijnlijk heeten. Dat die luister echter, gelijk eenigen meenen, tot het einde van Moses' leven geduurd heeft, valt te betwijfelen, daar zulk eene voor het volk ondraaglijke heerlijkheid Moses in de uitoefening van zijn ambt belemmerd zou hebben en er bovendien later in Deuteronomium nergens van dit wonderbare feit meer gewag wordt gemaakt. - Gelijk de Apostel (II Cor. III 13-16) leert, was de vergankelijke lichtglans op Moses' gelaat eene afbeelding van de vergankelijke heerlijkheid des Ouden Verbonds en heeft ook de sluier, welke dien lichtglans bedekte, geheimzinnige beduiding. Hij teekent den aard en de bestemming van het door Moses verpersoonlijkte Oude Verbond om het goddelijk licht van Christus onder den sluier van voorafbeelding en voorspelling te bewaren en te verbergen, Tevens is hij voor den Apostel een zinnebeeld van de verblindheid, welke tot nu toe op het verstokte Israël ligt, zoodat het alleen de letter der Oude Wet eert, maar den zin en den geest daarvan niet begrijpt.</div>
<div id="n1508">Gelijk de reeks der voorschriften betreffende het heiligdom en den offerdienst met de nadrukkelijke herhaling van het gebod der sabbatsviering (XXXI 12-17) gesloten werd, zoo wordt daarmede de feitelijke uitvoering dier voorschriften hier begonnen. Dit gebeurt waarschijnlijk, omdat de sabbatsviering door God ten teeken van het verbond (XXXI noot 12) gesteld is en het verbroken verbond nu weer opnieuw is ingegaan.</div>
<div id="n1509"><hi type="italic">Vuur ontsteken</hi>, dat oudtijds inderdaad arbeid vorderde, was in een klimaat als dat van Arabië en Palestina hoofdzakelijk voor de toebereiding der spijzen noodig. Die toebereiding moest dus eenmaal in de week vervroegd worden om wille van het hier gemelde verbod, dat den sabbat van alle andere feestdagen onderscheidde (XII noot 17) en ook voor later <hi type="italic">in alle woonplaatsen</hi> van Israël gold.</div>
<div id="n1510">De grondtekst heeft: ‘Neemt van hetgeen gij bezit een hefoffer voor Jehova’. Vgl. verder XXV 2-7.</div>
<div id="n1511">Hebr. ‘specerijen voor de olie der zalving’ enz.</div>
<div id="n1512">Vgl. XXVI 1-37.</div>
<div id="n1513">Vgl. XXV 10-22.</div>
<div id="n1514">Vgl. XXVI 31-33.</div>
<div id="n1515">Vgl. XXV 23-30.</div>
<div id="n1516">Vgl. XXV 31-39.</div>
<div id="n1517">Vgl. XXVII 20.</div>
<div id="n1518">Vgl. XXX 1-10.</div>
<div id="n1519">Vgl. XXX 22-38.</div>
<div id="n1520">Vgl. XXVI 36.</div>
<div id="n1521">Vgl. XXVII 1-8.</div>
<div id="n1522">Vgl. XXX 18-21.</div>
<div id="n1523">Vgl. XXVII 9-18.</div>
<div id="n1524">Vgl. XXVII 19. Met <hi type="italic">de koorden</hi>, welke hier voor de eerste maal genoemd zijn, werden de uiteinden van de dekkleeden des tabernakels en van de gordijnen des voorhofs aan de in den grond geslagen pinnen bevestigd.</div>
<div id="n1525">Vgl. XXVIII 1-43.</div>
<div id="n1526">Andere vertalers van den grondtekst verkiezen in plaats van <hi type="italic">armbanden</hi> ‘spangen’ of ‘gespen’, in plaats van <hi type="italic">oorringen</hi> ‘neusringen’ (zie Gen. XXIV noot 6), in plaats van <hi type="italic">handketens</hi> ‘kogelketens’, te weten armbanden of halsketens van aan elkander geregen gouden bolletjes.</div>
<div id="n1527">Vgl. XXV 7.</div>
<div id="n1528">Vgl. XXXI 1-11.</div>
<div id="n1529">Het Hebreeuwsche woord ‘harasj’, hier <hi type="italic">abietarius, houtbewerker</hi>, later (XXXVIII 23) ‘artifex lignorum’ ‘kunstenaar in hout’ vertaald, schijnt meer in het algemeen een kunstenaar in edelgesteenten, metalen en hout te beteekenen. Zie voor de beteekenis van <hi type="italic">kunstwever</hi> en <hi type="italic">borduurder</hi>, in het Hebreeuwsch ‘chosjeeb’ en ‘rokeem’, XXVI noot 1 en 23.</div>
<div id="n1530">In den grondtekst behoort dit vers nog tot de redevoering van Moses: ‘En Beseleël en Oöliab zullen werkzaam zijn..... overeenkomstig al hetgeen Jehova bevolen heeft’. Daarna v. 2 ‘En Moses riep Beseleël’ enz.</div>
<div id="n1531">Vgl. XXVI 1-14.</div>
<div id="n1532">Vgl. XXVI 15-30.</div>
<div id="n1533">Vgl. XXVI 31-33.</div>
<div id="n1534">Vgl. XXVI 36-37.</div>
<div id="n1535">Aan Beseleël wordt als aan den bouwmeester, wiens geest allen leidde, de vervaardiging van alles toegeschreven. Vgl. voor de ark XXV 10-22.</div>
<div id="n1536">Vgl. XXV 23-30.</div>
<div id="n1537">Vgl. XXV 31-40.</div>
<div id="n1538">Vgl. XXX 1-10.</div>
<div id="n1539">Vgl. XXX 22-38.</div>
<div id="n1540">Vgl. XXVII 1-8.</div>
<div id="n1541">Vgl. XXX 17-21. <hi type="italic">Spiegels</hi> van gepolijst koper zijn hier bedoeld, zooals die bij de oudste volken, ook bij de Egyptenaren gebruikelijk waren. - In den grondtekst wordt het met <hi type="italic">waken</hi> vertaalde woord ook (Num. IV 23; VIII 24) gebezigd van de levieten, die het heilig dienstwerk moesten doen en derhalve elkander beurtelings op gezette tijden aflosten. Dezelfde uitdrukking komt ook voor I Reg. II 22. Daarom denken eenigen, dat hier vrouwen bedoeld zijn, welke zich voor een bepaalden tijd aan God hadden toegewijd en bij beurten te zamen kwamen om vrouwelijken arbeid ten dienste van het heiligdom te doen en te bidden. Waarschijnlijk echter ziet <hi type="italic">aan den ingang des tabernakels</hi> niet op den eigenlijken, immers nog niet opgerichten tabernakel, maar op de tent van Moses, waar het volk zijne gaven voor den bouw aan Jehova geofferd had. Vgl. XXXIII noot 5 en 6.</div>
<div id="n1542">Vgl. XXVII 9-19.</div>
<div id="n1543">De kolommen van acaciahout hadden <hi type="italic">koperen</hi> voetstukken, gelijk de grondtekst zegt. Dezelfde opmerking geldt voor v. 12.</div>
<div id="n1544">Met deze aankondiging wordt niet een nieuwe optelling der afzonderlijke stukken, maar alleen de opgave van het gewicht der verbruikte metalen ingeleid. Die opgave was, volgens een andere vertaling van den grondtekst, gemaakt door de levieten en werd hier ingelascht, hoewel ze eerst later vervaardigd zal zijn. Voor dit laatste pleit, dat niet Nadab en Abiu (Lev. X 1, 2) genoemd worden, maar <hi type="italic">Ithamar</hi> te dezer zake de leiding heeft der levieten, die ook eerst later verbonden zijn aan den dienst des heiligdoms. - <hi type="italic">Tabernakel van het getuigenis</hi> heet hier de tabernakel om de ark met de twee steenen tafelen, het getuigenis van God. Vgl. XXVII noot 18.</div>
<div id="n1545">Zie voor <hi type="italic">houtbewerker</hi> XXXV noot 22, voor <hi type="italic">kunstwever</hi> en <hi type="italic">borduurder</hi> XXVI noot 1 en 23.</div>
<div id="n1546">Daar het talent (zie de volgende noot) drie duizend sikkels bedroeg, was het gewicht van het verbruikte goud 29 × 3000 + 730 = 87.730 sikkels, of volgens eene berekening, welke den gouden sikkel op 16.37 grammen stelt, 1436 kg. 140.10 gr. - Oorspronkelijk was de sikkel, gelijk het Hebreeuwsche ‘sjekel’ (van ‘sjakal’ ‘wegen’) aanduidt de naam van een bepaald gewicht en werd dat woord eerst later, toen het eigenlijke gemunte geld, misschien eerst onder de Machabeën, in gebruik kwam, ook de naam van een geldstuk.</div>
<div id="n1547">Het veel verkorte verhaal der Vulgaat heeft de verduidelijking van den grondtekst zeer noodig. Deze zegt: ‘En het zilver van de getelden der verzameling was honderd talenten en duizend zevenhonderd en vijf en zeventig sikkels, volgens den sikkel des heiligdoms; één beka voor elk hoofd, één halve sikkel, volgens den sikkel des heiligdoms, voor een ieder, die tot de getelden overging, van twintig jaren af en daarboven, voor zeshonderd- en drie duizend vijfhonderd en vijftig (mannen)’. Uit deze opgave blijkt, dat het talent drie duizend sikkels bedroeg. Immers 603.550 halve sikkels zijn 301.775 sikkels. Hiervan nu de boven genoemde 1.775 sikkels afgetrokken, blijven er 300.000 sikkels over voor de 100 talenten en heeft dus één talent de waarde van drie duizend sikkels. - Alleen van het verschuldigde hoofdgeld der getelden en niet van het vrijwillig geofferde zilver (XXXV 24) wordt melding gemaakt, omdat het bedrag niet belangrijk genoeg was, of omdat dit zilver niet gebruikt en daarom teruggegeven werd, of wel voor later ten dienste des heiligdoms bewaard bleef. - Nog verdient het de aandacht, dat van een eigenlijke volkstelling, hoewel daartoe het gebod reeds (XXX 12-16) gegeven was, eerst eenige maanden later (Num. I 18) blijkt. Alvorens deze derhalve op last van Moses over de verschillende huizen en familiën der stammen op ambtelijke wijze geschiedde of voltooid was, werd reeds door de ter telling aangewezen <hi type="italic">gewapenden,</hi> gelijk de Vulgaat hen noemt, d.i. door allen, die de wapens konden voeren, het verschuldigde hoofdgeld betaald. Num. I 46 geeft dan ook hetzelfde getal manschappen als hier ter plaatse genoemd is.</div>
<div id="n1548">Er is in de twee laatste verzen van geen ander zilver sprake, dan waarvan de grondtekst in het vorige vers spreekt. Duidelijk geeft deze te kennen, dat de honderd talenten zilver (zie de vorige noot) besteed werden om de voetstukken (voor de delen) van het heiligdom en de voetstukken (voor de kolommen) van het voorhangsel te gieten, honderd voetstukken voor honderd talenten, één talent voor ieder voetstuk. Uit XXVI 19-25 en 32 blijkt, dat er inderdaad honderd zilveren voetstukken noodig waren: veertig aan de noordzijde des tabernakels, veertig aan de zuidzijde, zestien aan de westzijde en vier voor de vier kolommen van het voorhangsel. - Van de nog overige sikkels zilver (zie de vorige noot) spreekt het volgende vers.</div>
<div id="n1549">De grondtekst heeft: ‘En de duizend zevenhonderd en vijf en zeventig verwerkte hij tot haken voor de kolommen en overtrok hare kapiteelen en voorzag ze van banden’ of volgens anderen ‘verbond ze’ of ‘voorzag ze van roeden’. Vgl. XXVII noot 10.</div>
<div id="n1550">Blijkbaar behoort in den Latijnschen tekst de komma niet achter millia, maar in overeenstemming met het Hebreeuwsch achter septuaginta te staan.</div>
<div id="n1551">Vgl. XXVI 37 en hier boven v. 1-7.</div>
<div id="n1552">Vgl. hier boven v. 9-19 en 20. - De overvloed van goud en zilver en koper, van edelgesteenten en kostbare stoffen, welke uit al het voorgaande blijkt, is gemakkelijk te verklaren, daar Israël reeds in de woestijn een groot volk was, dat langen tijd in het rijke Egypte gewoond en gewerkt had. Vgl. ook XII 36. Voor den rijkdom der Egyptenaren nu getuigt de oudheidkunde. Vele volken van Azië waren hun cijnsplichtig; goudmijnen in Nubië, kopermijnen in het Sinaïtische schiereiland behoorden hun toe en onder zegevierende vorsten, in een uitnemend vruchtbaar land en met een bloeienden koophandel hadden zij groote schatten verzameld. Overigens behoeven de Israëlieten, gelet op hunne getalsterkte, niet eens bijzonder rijk te zijn geweest. Om den grooten voorraad zilver bijeen te brengen, was immers reeds de opbrengst van het geringe hoofdgeld voldoende. Ook hebben zij van alles, wat zij aan God offerden, uit Egypte kunnen medenemen, en zoo hun het een en ander, bijv. hout, wierook en specerijen ontbrak, hebben zij dit in het Sinaïtische schiereiland gevonden of bij de naburige Arabische stammen gekocht.</div>
<div id="n1553">Vgl. XXVIII 6-12.</div>
<div id="n1554">Vgl. XXVIII 15-29. Alleen van de oerim en toemmim (XXVIII 30) wordt niet gesproken.</div>
<div id="n1555">Vgl. XXVIII 31-35.</div>
<div id="n1556">Vgl. XXVIII 40-43. Voor <hi type="italic">kransen</hi> heeft het Hebr. ‘versierselen’.</div>
<div id="n1557">Waarschijnlijk waren ook de gewone priesters met zulke gordels gesierd en is <hi type="italic">gordel</hi> hier, evenals XXIX 8, verzamelwoord.</div>
<div id="n1558">Vgl. XXVIII 36-38. Wat het opschrift der plaat betreft, heeft het Hebr. daar (v. 36) en hier volmaakt hetzelfde.</div>
<div id="n1559">Vgl. voor <hi type="italic">tabernakel.</hi> Hebr. ‘woning’ en voor <hi type="italic">dak</hi>, Hebr. ‘tent’ XXVI noot 4 en 9. <hi type="italic">Dak</hi> of tent <hi type="italic">der getuigenis</hi> is geheel de tabernakel. Vgl. XXVII noot 18.</div>
<div id="n1560">Hebr. ‘tot Moses’.</div>
<div id="n1561">Gelet op de tweemaal veertig dagen, dat Moses op den Sinaï vertoefde, alsook op den tusschentijd, welke die twee afzonderingen van elkander scheidde, zal, bij vergelijking van XIX noot 1 en XL 2, geheel de bouw des tabernakels ruim zes maanden geduurd hebben.</div>
<div id="n1562">Op den eersten dag van het tweede jaar na den uittocht uit Egypte. Zie v. 15.</div>
<div id="n1563">Niet in het Heilige der Heiligen, maar in het Heilige. Vgl. v. 20. Hetzelfde geldt van den kandelaar en het reukaltaar (v. 4 en 5). Vgl. v. 22 en 24.</div>
<div id="n1564">Vgl. XXX 26.</div>
<div id="n1565">De Latijnsche vertaling verkort hier aanmerkelijk den grondtekst, welke uitvoeriger de wijdingsplechtigheden volgens de orde van XXIX 4-9 mededeelt. Echter spreekt ook de Vulgaat van <hi type="italic">de zalving</hi> der gewone priesters, waarvan de grondtekst zegt: ‘en zalf hen, gelijk gij hunnen vader gezalfd hebt, opdat zij als priesters Mij dienen’. Hoewel meermalen nog (XXVIII 41 in den grondtekst, vgl. noot 29 en XXX 30) over de zalving <hi type="italic">aller</hi> priesters gehandeld wordt, schijnt volgens XXIX 7 alleen Aäron gezalfd te zijn. Volgens Joodsche overlevering doelt de uitdrukking ‘en zalf hen, gelijk gij’ enz. op de zaak en niet op de wijze der zalving. Terwijl de hoogepriester bij uitnemendheid ‘de gezalfde priester’ (Lev. IV 3) heet, omdat de zalfolie over zijn hoofd overvloedig werd uitgestort (XXIX 7), ontvingen de andere priesters een veel mindere zalving, doordat slechts hun voorhoofd met de zalfolie werd aangeraakt. - Volgens velen werden in Aäron's zonen ook hunne opvolgers mede gerekend gezalfd te zijn, daar van eene zalving der gewone priesters in latere tijden niets blijkt.</div>
<div id="n1566"><hi type="italic">Het getuigenis,</hi> te weten de tafelen der wet. Vgl. XXV noot 12.</div>
<div id="n1567">Vgl. XXVI noot 19 en 21.</div>
<div id="n1568">Achter <hi type="italic">coram</hi> is in de Vulgaat waarschijnlijk <hi type="italic">Domino</hi> uitgevallen. Vandaar <hi type="italic">voor den Heer</hi>, hetgeen met den grondtekst en de oude overzettingen overeenstemt.</div>
<div id="n1569"><hi type="italic">Sacrificium</hi>, ‘offer’ is veelal in de Vulgaat de vertaling van ‘spijsoffer’. De grondtekst: heeft hier: ‘het brandoffer en het spijsoffer’. Moses oefende alle priesterlijke bediening uit, totdat Aäron en zijne zonen gewijd waren. Vgl. voor het brand- en spijsoffer XXIX 38-42. Volgens anderen echter doelt die uitdrukking op de offeranden der eerste zeven dagen, toen Moses te gelijker tijd het brandofferaltaar en de priesters wijdde. Vgl. XXIX 1, 2, 35-37.</div>
<div id="n1570">Voor <hi type="italic">dak des verbonds</hi> heeft de grondtekst ‘tabernakel’ of ‘tent der samenkomst’. In het kort wordt ook hier, volgens den proleptischen schrijftrant, vooruit medegedeeld hetgeen eerst na Aäron's wijding (Lev. IX 23) gebeurde.</div>
<div id="n1571">Ten teeken van Gods welbehagen en ten bewijs dat de Heer het heiligdom in bezit nam. Op den eersten dag, toen de tabernakel was opgericht, gebeurde dit wonder. Vgl. Num. IX 15.</div>
<div id="n1572">De grondtekst heeft: ‘want de wolk legerde daarboven en de heerlijkheid van Jehova vervulde de woning’. Eerst toen na deze voorbijgaande openbaring de heerlijkheid van Jehova zich terugtrok om boven het verzoendeksel der ark te tronen, kon Moses binnengaan.</div>
<div id="n1573">Duidelijker zegt de grondtekst: ‘En als de wolk zich niet verhief, trokken de kinderen van Israël niet op tot den dag, dat zij zich verhief’.</div>
<div id="n1574">Vgl. XIII 21, 22.</div>
<div id="n1575">Vgl. Exod. XXV 22.</div>
<div id="n1576">De grondtekst zegt, dat elke offerande van vee aan Jehova uit de runderen en uit het klein vee (schapen en geiten) moet zijn.</div>
<div id="n1577">Het <hi type="italic">brandoffer</hi> (vgl. Gen. VIII noot 13) was het offer van aanbidding (sacrificium latreuticum) bij uitnemendheid. Geheel het offerdier immers, de huid uitgezonderd (VII 8), werd ter eere van God verbrand. In die volkomen vernietiging verzinnebeeldde zoo het brandoffer de volkomen toewijding van den mensch aan God en betuigde het te gelijk Gods opperheerschappij, waaraan alles onderworpen is en toegewijd moet zijn.</div>
<div id="n1578">Als het voortreffelijkste aller offers vorderde het brandoffer dieren van de voortreffelijkste soort, bijgevolg ook van het <hi type="italic">mannelijk</hi> geslacht, dat het edelste wordt geacht. Verder moesten die dieren <hi type="italic">zonder smet,</hi> Hebr. ‘zonder gebrek’, zijn in overeenstemming met den aan Gods majesteit verschuldigden eerbied en met den natuurlijken drang van 's menschen hart om aan God het beste te offeren. Deze laatste eisch gold ook bij alle andere bloedige offeranden.</div>
<div id="n1579">Bij het brandofferaltaar. Vgl. Exod. XL 6 en Lev. XVII 6.</div>
<div id="n1580">De <hi type="italic">handoplegging</hi> beteekent in de H. Schrift altijd eene mededeeling of overdracht, welke naar gelang van omstandigheden verschilt. Hier verzinnebeeldde die ook bij de vredeoffers (III 2) en zondoffers (IV 4) voorgeschreven plechtigheid de meening van dengene, die het offer bracht, te weten om zijn eigen offerplicht op het offerdier over te dragen en dit in zijne plaats te stellen.</div>
<div id="n1581">Het brandoffer diende niet rechtstreeks (vgl. noot 3) om den toorn van God te bevredigen. Evenwel was daarbij een ondergeschikte bedoeling van uitboeting en verzoening niet uitgesloten, welke bedoeling immers bij elke godsdienstige daad van den zondigen mensch noodzakelijk aanwezig is. Wat verder de <hi type="italic">verzoenende</hi> kracht der levietische offers betreft, konden zij zeker niet de zonden uitdelgen en zoo den mensch <hi type="italic">welgevallig</hi> maken aan God. Zie Jer. VII 22, 23; Rom. III 20 en vooral Hebr. X 4. Slechts hadden zij het vermogen de wettelijke schuld weg te nemen en de kwijtschelding uit te werken van de op de overtreding gestelde tijdelijke straffen. De waarachtige <hi type="italic">verzoening</hi>, de vergiffenis der zonden, werd door de offeranden der Oude Wet alleen voorbeduid. Niettemin waren zij, hoewel geene genade werkend en mededeelend, middelen ter heiliging. Want als de door God zelf verordende voorafbeeldingen en voorspellingen van het Offer des Kruises wekten zij en brachten zij tot werking in de menschen het geloovig vertrouwen op den toekomstigen Verlosser, door hetwelk de menschen (vgl. Gen. XV 6; Hebr. XI) aan de genade van dien Verlosser deelachtig werden.</div>
<div id="n1582"><hi type="italic">Voor den Heer</hi>, d.i. voor den tabernakel, de woning des Heeren, en wel ter zijde van het brandofferaltaar. Vgl. v. 11.</div>
<div id="n1583">Nadat bij de gewone offeranden het dier geslacht was door dengene, die het offer bracht, vingen de priesters of ook de levieten (II Par. XXX 16) het bloed op, dat volgens den grondtekst ‘tegen het altaar in het rond’, alzoo tegen de vier wanden van het brandofferaltaar, moest worden uitgestort. Dit <hi type="italic">plengen van het bloed</hi>, de meest belangrijke plechtigheid en de eigenlijke offerdaad (XVII 11), was uitsluitend de taak der priesters en geschiedde bij alle bloedige offeranden. Alleen was bij het zondoffer (IV) een andere wijze van plengen voorgeschreven.</div>
<div id="n1584">Volgens den grondtekst schijnt degene, die de offerande bracht, het offerdier de huid afgestroopt en het ‘in zijne stukken gedeeld’ te hebben.</div>
<div id="n1585">Deze verordening, welke volgens den grondtekst de priesters betrof, gold, wat <hi type="italic">het vuur</hi> aangaat, slechts voor den eersten keer. Vgl. VI 12, 13.</div>
<div id="n1586">In plaats van <hi type="italic">alles, wat aan de lever vasthangt</hi> (vgl. ook v. 12) vertaalt de Septuagint en evenzoo de Vulgaat VIII 20 ‘het vet’. Waarschijnlijk is hiermede het vet om de ingewanden bedoeld. <hi type="italic">Te weten</hi> staat niet in den grondtekst. Al de stukken van het dier kwamen op het vuur, ook de kop en het vet, welke gedeelten hier nadrukkelijk vermeld zijn.</div>
<div id="n1587">Deze gedeelten hadden wettelijke reiniging noodig: de <hi type="italic">ingewanden</hi> als bewaarplaats van het verteerde voedsel en de <hi type="italic">pooten</hi>, omdat het dier daarmede den grond had aangeraakt.</div>
<div id="n1588">De grondtekst heeft na <hi type="italic">brandoffer:</hi> ‘een vuuroffer van welgevalligen geur aan Jehova’. Vuuroffer heeten (in den grondtekst) alle offers, ook de spijsoffers, welke door het vuur des altaars verteerd werden. Evenzoo worden in oneigenlijken zin de toonbrooden (XXIV 7 en 9 in den grondtekst) genoemd om den daarbij behoorenden wierook, welke ter eere van Jehova moest verbranden, alsmede die stukken van het offerdier, welke bij andere offers den priester toekwamen (Deut. XVIII 1 in den grondtekst). Zie voor de zegswijze <hi type="italic">ten welriekenden geur</hi> enz., ook door den Apostel (Ephes. V 2) gebezigd, Gen. VIII noot 14.</div>
<div id="n1589">Er is geen verschil in de voorschriften, hetzij uit het groot of uit het klein vee het brandoffer genomen wordt. Alleen staat hier nauwkeuriger de plaats der slachting aangewezen, welke voor alle bloedige offeranden dezelfde was.</div>
<div id="n1590">Bij dit derde soort van brandoffer, dat gemakkelijk ook door de armen gebracht kon worden, verschilt eenigszins, wegens het verschil van offerdier, de wijze van offeren. Zonder mes, alleen met de vingers, werd de kop, volgens den grondtekst, afgewrongen en daarna, waarschijnlijk terstond, op het vuur gelegd. De geringe hoeveelheid bloed maakt begrijpelijk, waarom het op eenvoudiger wijze, door uitpersing tegen den wand des altaars (Hebr.), geplengd werd.</div>
<div id="n1591">Volgens velen <hi type="italic">den krop</hi> met inbegrip van de maag en <hi type="italic">de vederen</hi> bij den krop. Anderen vertalen den grondtekst: den krop en zijn vuilnis.</div>
<div id="n1592">Volgens den grondtekst werden de vleugelen door er aan te rukken ingescheurd. Dit inscheuren verving het in stukken houwen der groote offerdieren. - Volgens Num. XV 1-15. moest met alle brandoffer, het vrijwillig brandoffer van vogelen uitgezonderd, altijd een onbloedig spijs- en drankoffer worden opgedragen.</div>
<div id="n1593">Met <hi type="italic">sacrificium</hi> vertaalt de Vulgaat veelal het Hebr. ‘mincha’, dat een enkele maal (Gen. IV 3-5) in het algemeen ‘offergave’, maar in de Mosaïsche wetgeving altijd een onbloedig <hi type="italic">spijsoffer</hi> beteekent. - Gelijk de bloedige levietische offeranden eene voorafbeelding waren van Christus' bloedige zelfopoffering, zoo wezen de onbloedige offeranden op de onbloedige, later door Malachias voorspelde (Mal. I 11), door Christus ingestelde offerande der Nieuwe Wet, het heilig Misoffer.</div>
<div id="n1594">Daar het den menschen past datgene aan God te offeren, wat zij kostelijk achten, kwam bij de tarwebloem de <hi type="italic">olijfolie</hi>, welke in het Oosten onze boter vervangt. De geurige <hi type="italic">wierook</hi> verzinnebeeldde het naar God opstijgend gebed.</div>
<div id="n1595">Zoo heet in het bijzonder (vgl. ook v. 9 en 16) dat gedeelte des spijsoffers, dat op het altaar verbrand werd. Het draagt dien naam, wijl het bestemd was den Heer genadig te doen gedenken dengene, die het offer bracht. Vgl. V 12.</div>
<div id="n1596"><hi type="italic">Allerheiligst</hi> zijn niet alleen het achterste gedeelte des tabernakels (Exod. XXVI 33) en de ark des verbonds, de heiligdommen van het Heilige alsook het brandofferaltaar met al het toebehooren dier heiligdommen (Exod. XXX 29), maar ook sommige offergaven. Zoo heeten eveneens de door plaatsing in het heiligdom geheiligde gaven van de toonbrooden (Lev. XXIV 9) en van het reukwerk (Exod. XXX 36), alsmede de slechts voor een deel op het altaar gebrachte offeranden, waarvan het priesterlijk aandeel alleen door de mannelijke nakomelingen van Aäron en binnen de heilige plaats van het voorhof genuttigd mocht worden. Vgl. Lev. VI 16-18. <hi type="italic">Allerheiligst</hi> is daarom het spijsoffer (II 3, 10), het zondoffer (VI 17) en het schuldoffer (VII 1, 6), maar niet het vredeoffer (III), van welks vleesch niets op het altaar kwam, en evenmin het brandoffer (I), waarvan de priesters geen vleesch ten aandeel ontvingen.</div>
<div id="n1597">Waarschijnlijk was de <hi type="italic">oven</hi> een aarden vat of pot, ongeveer drie voet hoog, waarin het deeg of wel tegen de heete binnenwanden bevestigd of wel op heet gemaakte steenen gelegd werd, welke het vat tot op zijn halve hoogte vulden. Evenals in den grondtekst wordt zulk een oven nog door de Arabieren ‘tannoer’ genoemd. - Voor de <hi type="italic">koeken,</hi> een veel dunner gebak dan de brooden, ter dikte van een vinger, was het <hi type="italic">bestrijken met olie</hi> voldoende om daarmede de tarwebloem te doordringen.</div>
<div id="n1598">Volgens eenigen zou hier in den grondtekst een kookvat, volgens anderen een bakpan en in v. 5 een platte, ijzeren plaat bedoeld zijn. De Vulgaat volgt de vertaling der Septuagint.</div>
<div id="n1599"><hi type="italic">Alle offer</hi>, Hebr.: ‘alle spijsoffer’. - Ook de <hi type="italic">honig</hi> verzuurt bij vermenging gemakkelijk de spijzen. Op zinnebeeldige wijze leert het verbod, dat Israël een van de heidenen afgezonderd volk moest zijn, ten einde in oprechtheid en reinheid heilige offeranden aan God op te dragen. Vgl. Exod. XII noot 9.</div>
<div id="n1600">De <hi type="italic">eerstelingen</hi> of gaven der eerste vruchten kwamen niet op het altaar, maar dienden voornamelijk tot onderhoud der priesters. Vgl. Num. XVIII 12. Ook eerste vruchten, met zuurdeesem en honig toebereid, mochten aangeboden worden. - Sommigen denken, dat hier in het bijzonder bedoeld zijn de twee eerste brooden op Pinksteren, welke gedeesemd waren. Zie Lev. XXIII 17.</div>
<div id="n1601"><hi type="italic">Zout</hi> is het zinnebeeld van onbederfelijkheid en onveranderlijkheid. Het was eene oudtijds algemeene en bij de Arabieren ook thans nog heerschende gewoonte om bij heilige verbintenissen, ten teeken van hare onschendbaarheid, zout aan den disch te nuttigen. Op eenzelfde wijze moest <hi type="italic">het zout</hi> bij de offeranden telkens herinneren aan de altijd bindende kracht <hi type="italic">des verbonds</hi> met Jehova. Vgl. ook Exod. XXX noot 21.</div>
<div id="n1602">Voor <hi type="italic">geschenk</hi> heeft het Hebr. ‘spijsoffer’. Van het door geheel Israël gebrachte offer der eerste korenaren handelt XXIII 10, 11. <hi type="italic">Gerooste</hi> korenaren waren een gebruikelijk voedsel. Vgl. in den grondtekst XXIII 14; Jos. V 11; Ruth II 14.</div>
<div id="n1603">Hebr.: ‘En geef daarbij olie’. Voor <hi type="italic">offer</hi> heeft het Hebr. ‘spijsoffer’.</div>
<div id="n1604">Het <hi type="italic">vredeoffer</hi> heette dat bloedig offer, waardoor de staat van vrede met God, en bijgevolg van zegening en geluk, op bijzondere wijze beteekend en ook wel (zie Judic. XX 26; XXI 4; I Reg. XIII 9; II Reg. XXIV 25) afgesmeekt werd. Het was òf dankoffer voor ontvangen weldaden òf smeekoffer in dagen van onheil en kon ook gelofteoffer of wel geheel vrijwillig offer zijn. Het vredeoffer kenmerkte zich door den daarbij behoorenden maaltijd. Terwijl bij de andere offeranden alles aan Jehova of aan Jehova met zijne priesters toekwam, viel het grootste gedeelte des vredeoffers ten deel aan dengene, die het offer bracht, en strekte ten heiligen maaltijd, het teeken der levensgemeenschap met God.</div>
<div id="n1605">Vgl. voor <hi type="italic">hetzij een vrouwelijk dier</hi> en <hi type="italic">zonder smet</hi> I noot 4.</div>
<div id="n1606">Vgl. I 3-5, waar dezelfde voorschriften voor het brandoffer gegeven zijn.</div>
<div id="n1607"><hi type="italic">Het vet, dat de levensdeelen</hi>, te weten de ingewanden (vgl. Exod. XXIX noot 15), <hi type="italic">bedekt</hi>, is het bij de herkauwende dieren dikwijls zeer vette net, dat het gedarmte bedekt. Met <hi type="italic">al het vet, dat daarbinnen is</hi>, Hebr. ‘dat aan de ingewanden is’, wordt bedoeld het vet van genoemd net, voor zoover het aan de ingewanden vastgegroeid is en daarvan gemakkelijk verwijderd kan worden.</div>
<div id="n1608">De grondtekst heeft: ‘En de twee nieren en het vet, dat daaraan is, dat aan de weekdarmen is’. Met de laatste woorden is de plaats van dat vet aangewezen. Het wordt gevonden waar de nieren, achter in de lendenstreek, aan de weekdarmen met het net bevestigd zijn.</div>
<div id="n1609"><hi type="italic">Het net van de lever</hi> is het zoogenaamde kleine net (omentum minus), dat de lever bedekt. Elders (zie v. 15) wordt vertaald: ‘het vet van de lever’, hetgeen wellicht verkieslijker is. De grondtekst toch heeft letterlijk: ‘het overige van de lever’, waarmede de vetaangroeiing bedoeld kan zijn, welke zich veelal onder het kleine net aan de lever bevindt en als een aanhangsel der lever gerekend mag worden. - De laatste woorden luiden in den grond tekst: ‘bij de nieren (te weten, waar het net of het vet aan de nieren reikt) zal hij het afscheiden’.</div>
<div id="n1610">De grondtekst: ‘En de zonen van Aäron zullen het op het altaar ontsteken op het brandoffer’. Volgens zeer velen beteekent dit: op het dagelijksch brandoffer (VI 12; Exod. XXIX 38-42; Num. XXVIII 3, 4). Ook wanneer verschillende offers te zamen gebracht werden, kwam steeds het vredeoffer op de laatste plaats. Vgl. Lev. IX 15-13. Anderen verstaan het Hebr.: Zij zullen het ontsteken evenals het brandoffer, dat (ontstoken wordt) nadat er vuur onder het hout gelegd is.</div>
<div id="n1611">Hebr.: ‘Uit het klein vee’. Vgl. v. 12 en I noot 2. Een enkele verordening van v. 9 uitgezonderd, zijn de bepalingen voor dit vredeoffer dezelfde als de vorige.</div>
<div id="n1612">In plaats van <hi type="italic">met de nieren</hi> heeft de grondtekst: ‘bij het stuitbeen (os coccygis) zal hij dien afsnijden’. Geheel de vetstaart (vgl. Exod. XXIX noot 14 aan het einde), welke een gewicht van acht tot vijftien kilo kan hebben, moest geofferd worden.</div>
<div id="n1613">Vgl. noot 4-6. De grondtekst heeft hier hetzelfde als in v. 3 en 4.</div>
<div id="n1614">Hebr.: ontsteken ‘als vuurofferspijze voor Jehova’. Eveneens heet meermalen de offerande het brood van God en het altaar de tafel des Heeren. Daar de H. Schrift dikwijls en duidelijk genoeg het zuiver begrip van Gods geestelijk wezen uitspreekt, moet bij dergelijke zegswijzen, welke ook nog in het laatste der profetische Boeken (Mal. I 7, 12) voorkomen, noodzakelijk aan menschelijke beeldspraak gedacht worden. Die beeldspraak vond hierin haren grond, dat de offerande in het heilige vuur van het altaar des Heeren verteerd werd.</div>
<div id="n1615">Vgl. noot 10.</div>
<div id="n1616">Van het vleesch der vredeoffers mocht naar aloud recht (Exod. XX noot 19) gegeten worden. Overigens volgt dienaangaande de wettelijke regeling VII 15-21, 31-36. <hi type="italic">Alle vet</hi> echter, te weten dat der in v. 3, 4 en 9 genoemde offerstukken, was aan het gebruik onttrokken. Dit voorschrift betreft niet alleen de geslachte offerdieren, maar ook alle dieren (runderen, schapen en geiten), die geofferd konden worden. Zulks doet de toevoeging <hi type="italic">in al uwe woonsteden</hi> vermoeden. Ook ver van de offerplaats derhalve zou die wet verplichten. Vgl. verder VII 23-25.</div>
<div id="n1617">Meer in bijzonderheden wordt dit verbod VII 23-27 herhaald. Ook daar is het, hoewel zelfs buiten den offerdienst en in het dagelijksch leven verplichtend, bij de bepalingen voor de vredeoffers gevoegd. Het staat er in tegenstelling met de toelating om van het vleesch dier offers te eten.</div>
<div id="n1618">De zoenoffers, waarover IV-VI. 7 gehandeld wordt, dagteekenen zeer waarschijnlijk eerst van de Mosaïsche wetgeving. Immers zij werden tot hiertoe nergens vermeld en de bepalingen betreffende de twee soorten dezer offers, de zondoffers (IV-V 13) en de schuldoffers (V 14-VI 7), worden ingeleid met eene onderrichting aangaande den aard en het doel dier offeranden. Zie voor het onderscheid tusschen beide V noot 12. - Zondigen <hi type="italic">door onwetendheid</hi>, volgens den grondtekst ‘door dwaling’, beteekent zondigen door menschelijke onbedachtzaamheid of ook door menschelijke zwakheid. Het staat tegenover het zondigen in boos opzet en met verachting der wetten, het zondigen ‘met opgeheven hand’; Num. XV 30 volgens den grondtekst. - <hi type="italic">Ten opzichte van</hi> enz. Hiermede wordt de eene soort der zonde van onwetendheid aangeduid, te weten die zonde, welke geschiedt door te doen hetgeen de Wet verbiedt. Van de andere soort spreekt Num. XV 22.</div>
<div id="n1619">Zoo heet de hoogepriester. Vgl. Exod. XL noot 4.</div>
<div id="n1620">Meer dan iemand anders was Gods eerste plaatsbekleeder verplicht tot persoonlijke heiligheid en door middel daarvan tot heiliging des volks. De uitboeting zijner zonde vorderde dan ook het voortreffelijkste offerdier, een jongen stier zonder gebreken. Vgl. I noot 4.</div>
<div id="n1621">Het zijn dezelfde voorschriften als van het brandoffer I 3-5.</div>
<div id="n1622">Ook bij het zondoffer des ganschen volks (zie v. 16) moest dit geschieden, waardoor de zwaarte van het misdrijf nadrukkelijk werd aangeduid.</div>
<div id="n1623"><hi type="italic">Zevenmaal</hi>, ten einde op zinnebeeldige wijze de volkomen uitdelging der schuld af te smeeken en te beteekenen, daar het getal zeven, door de rust des Heeren (Gen. II 2) geheiligd, zinnebeeldig het begrip van volkomenheid uitdrukt (Exod. XXIX 35-37). - Terwijl het plengen onmiddellijk uit het vat geschiedde, gebeurde het <hi type="italic">sprengen</hi>, Hebr. ‘spatten’, met <hi type="italic">den vinger</hi> (of ook met den sprengkwast XIV 6, 7). - <hi type="italic">Voor den Heer</hi> wijst het Heilige der heiligen aan, waar, boven de ark, de troon des Heeren was. Vgl. Exod. XXV 22. Niet daarbinnen echter, maar in het Heilige <hi type="italic">tegenover het voorhangsel</hi> (Exod. XXVI 33) gebeurde deze plechtigheid.</div>
<div id="n1624">Zie voor den stand en de beteekenis van het reukaltaar Exod. XXX noot 3 en 6. Op de uitstekende <hi type="italic">hoornen</hi> (vgl. Exod. XXVII noot 3) werd aan Jehova, op zinnebeeldige wijze Hem zoo nabij doenlijk en als onder zijne oogen, van het bloed aangeboden. Ook bij die zondoffers, wier bloed niet binnen het heiligdom gebracht werd, moest van hun bloed althans op de hoornen des brandofferaltaars (zie bijv. v. 25) gedaan worden. Die bijzonder plechtige aanbieding des bloeds vindt hierin hare verklaring, dat bij de zondoffers de uitwissching der schuld en de verzoening met God door middel der bloedvergieting (XVII 11) nadrukkelijk op den voorgrond staat.</div>
<div id="n1625">Hebr. ‘Al het vet van den var der zonde’, d.i. van den var des zondoffers. De bepalingen betreffende de offerstukken zijn dezelfde als III 3-5.</div>
<div id="n1626">Omdat het zondoffer, in de plaats des zondaars gesteld, diens zonde vertegenwoordigde, kwam van het <hi type="italic">vleesch</hi> niets op het altaar. Wel werd het bij de gewone zondoffers door de priesters gegeten, opdat zij zoo naar Gods verordening de ongerechtigheid des volks zouden wegnemen (X 17), maar bij het zondoffer van den hoogepriester en van het gansche volk (v. 20) bleef ook dit achterwege. Niet passend toch kon dan de priester, bij die offeranden zelf als zondaar verschijnend, de zonde wegnemen en heiliging bewerken. Daarom moest het vleesch dezer zondoffers en op figuurlijke wijze de zonde zelve <hi type="italic">buiten de legerplaats</hi>, als het ware buiten de tegenwoordigheid van Jehova, vernietigd worden. Wijl het echter het overschot gold eener aan God gebrachte offerande, was daarvoor een <hi type="italic">reine</hi> plaats aangewezen, te weten de plaats, waar de asch van het brandofferaltaar werd uitgestort.</div>
<div id="n1627">Zelfs voor onopzettelijke en onbewuste overtredingen vorderde God zondoffers, opdat het volk met des te meer zorg de heilige wetten zou leeren kennen en onderhouden en met des te grooter vrees voor het eigenlijke kwaad der zonde zou terugschrikken. - De voorschriften van dit en het vorige offer zijn dezelfde. Alleen is het niet duidelijk, wie het offerdier slachtte. Volgens eenigen deed het een der oudsten, volgens anderen kwam dit den priesters toe. Vgl. II Par. XXIX 22, 24.</div>
<div id="n1628">Dat de zondoffers van den hoogepriester en van het gansche volk op bijzondere wijze afbeeldingen geweest zijn van het Offer des Heilands op Calvarië, leert de Apostel II Cor. V 21 en vooral Hebr. XIII 10-13.</div>
<div id="n1629"><hi type="italic">Vorsten</hi> zijn niet enkel de hoofden der stammen, maar ook die der geslachten, waarin elke stam verdeeld was. Vgl. Num. III 24, 30, 35. - Vgl. voor het verschil tusschen de hier volgende en de vorige zondoffers noot 5, 7 en 9.</div>
<div id="n1630">De grondtekst heeft niet <hi type="italic">omdat</hi>, maar alleen: ‘het is een zondoffer’.</div>
<div id="n1631">Wat er met het vleesch van dit en van het volgende zondoffer (v. 27) gebeuren moest, verhaalt eerst VI 25-29.</div>
<div id="n1632">Hebr. ‘op de vuuroffers van Jehova’, te weten boven op de andere offeranden, welke daar reeds branden.</div>
<div id="n1633">Dat ook hier (v. 1-13) van zondoffers sprake is, bewijst de in den grondtekst achtmaal terugkeerende uitdrukking ‘chattaath’, welke ‘zonde’ en overdrachtelijk ‘zondoffer’ (zie IV noot 8) beteekent. Drie gevallen, welke een zondoffer vorderen, worden opgenoemd: het nalaten van plichtmatige getuigenis in gerechtszaken (v. 1), het verzuimen der zuiveringsvoorschriften na verontreiniging door aanraking (v. 2 en 3) en het uit vergetelheid niet vervullen der onder eede gedane belofte (v. 4). - Voor <hi type="italic">de stem van den zweerder</hi> heeft de grondtekst ‘de stem der bezwering’. Hiermede is bedoeld de vordering onder aanroeping van God (Prov. XXIX 24) om voor de rechtbank getuigenis af te leggen. Wie daaraan niet voldeed, verzuimde zijnen plicht jegens de maatschappij en was schuldig voor God, in wiens naam (Deut. I 17; II Par. XIX 6) de rechters vonnisten. Hij zou daarom, door de menschelijke of door de goddelijke gerechtigheid gestraft, de gevolgen van <hi type="italic">zijne ongerechtigheid dragen.</hi></div>
<div id="n1634">Als <hi type="italic">iets onreins</hi> wordt door den grondtekst aangewezen het doode aas van een onrein wild dier of van een onrein stuk vee of van een onrein kruipend dier. - <hi type="italic">Hij is schuldig</hi> enz. omdat hij zich in zijne onreinheid als een reine heeft gedragen. Er is hier geen spraak van eigenlijke zonde, maar van wettelijke schuld, doordat de zuiveringsvoorschriften der wet niet in acht zijn genomen, al gebeurde dit dan ook zonder kwaad opzet. Vgl. voor de reine en onreine dieren XI.</div>
<div id="n1635">Zie de vorige noot. Over de hier bedoelde onreinheid handelt XII-XV.</div>
<div id="n1636"><hi type="italic">Iets kwaads</hi> beteekent niet iets zondigs. Een natuurlijk kwaad, bijv. het rechtmatig bestraffen van een schuldige, is bedoeld.</div>
<div id="n1637">Uitvoeriger zegt de grondtekst: ‘En indien iemand aangaande iets daarvan (van het v. 1-4 opgenoemde) schuldig is geworden, zal hij belijden waarin hij gezondigd heeft’. Waarschijnlijk gebeurde die schuldbekentenis bij het leggen der hand op den kop van het offerdier. Zie het volgende vers.</div>
<div id="n1638">Van v. 7 tot 13 wordt bepaald, waarmede de armen voor hunne zondoffers kunnen volstaan. - Daar de <hi type="italic">duif</hi> een te klein dier was, dan dat haar vet afzonderlijk op het altaar, volgens de wet des zondoffers (IV 35), verbrand kon worden, kwam daarvoor in de plaats het <hi type="italic">brandoffer der tweede duif.</hi> Als het eigenlijke zondoffer diende de eerste voor de bloedsprenging (zie v. 8-10) en kwam zij verder waarschijnlijk (vgl. VI 26) den priester toe.</div>
<div id="n1639">Bij het <hi type="italic">brandoffer</hi> der vogelen werd de kop van den romp gescheiden. Zie I 15. De geringe hoeveelheid bloed maakt begrijpelijk, waarom daarmede op minder plechtige wijze gehandeld werd dan met het bloed der viervoetige dieren. - In plaats van <hi type="italic">omdat het voor de zonde is</hi> heeft het Hebr.: ‘het is een zondoffer’. Hetzelfde geldt voor v. 11.</div>
<div id="n1640">Hebr.: ‘naar het recht’. Bedoeld is het voorschrift I 14-17.</div>
<div id="n1641">De <hi type="italic">ephi</hi> of epha (vgl. Exod. XVI noot 11) wordt berekend op ruim twintig liter. - <hi type="italic">Olie</hi> en <hi type="italic">wierook</hi> behoorden bij het spijsoffer (II 1), maar pasten niet bij dit spijsoffer, omdat het een <hi type="italic">zondoffer</hi> was. Bij het treuren over de aan God misvallige zonde voegde niet de olie, het zinnebeeld der vreugde, noch de aangenaam geurende wierook der aanbidding.</div>
<div id="n1642"><hi type="italic">Van dengene</hi> enz. is een verklarende toevoeging der Vulgaat. Vgl. verder II noot 3. Nog voegt de grondtekst er bij: ‘op de vuuroffers van Jehova; het is een zondoffer’.</div>
<div id="n1643">De priester, die het gewone zondoffer voltooide door er van te eten en zoo (X 17) verzoening bewerkte.</div>
<div id="n1644">Hiermede begint de onderrichting aangaande de met de zondoffers wel verwante, maar daarvan toch onderscheiden <hi type="italic">schuldoffers.</hi> Zij werden gebracht voor die zonden, welke het karakter eener rechtsverkrachting hadden. Het begrip van zonde en rechtsverkrachting worde echter, waar het onmiddellijk Gods recht betreft, in den zin van louter wettelijke schuld en onbewuste (v. 17-19) of zelfs onvrijwillige rechtsschennis (XIV 12) genomen. Verder was het offerdier van het schuldoffer gewoonlijk een ram, somtijds (XIV 12, 21) een lam van het mannelijk geslacht. Een zeer opmerkelijk verschil tusschen de zondoffers en de schuldoffers bestond nog hierin, dat bij de eerste de verzoening door middel van het bloed (expiatio), bij de laatste de vergoeding der veroorzaakte schade, de voldoening (satisfactio), sterk op den voorgrond trad, waarom dan ook alleen bij de zondoffers de bloedsprenging aan de hoornen des altaars geschiedde.</div>
<div id="n1645">Eenigszins anders heeft de grondtekst: ‘Indien iemand eene overtreding begaat en door dwaling - vgl. IV 1 “door onwetendheid” en de noot, (het Hebr. heeft op beide plaatsen hetzelfde woord) - zondigt betreffende het heilige van Jehova, dan brenge hij aan Jehova zijn schuldoffer, eenen ram zonder gebreken uit het klein vee, naar uwe schatting (in waarde van) zilveren sikkels volgens den sikkel des heiligdoms, ten schuldoffer’. De hier bedoelde overtreding bestond in het niet volbrengen der verplichting om de eerstelingen, tienden en andere verordende offergaven (Num. XVIII 12-19) aan de priesters van Jehova te geven. <hi type="italic">Twee</hi> sikkels is meer verklaring dan vertaling. Misschien bleef ‘sikkels’ in den grondtekst opzettelijk zonder verdere bepaling, opdat de prijs van het offerdier, volgens de waardeering der priesters, evenredig zou zijn met de meerdere of mindere schuld. Vgl. verder Exod. XXX noot 9.</div>
<div id="n1646">Vgl. VII 1-7.</div>
<div id="n1647">Hoewel IV 27-28 tamelijk gelijkluidend is, moet hier, waar een ander offer gevorderd wordt, een andere zonde bedoeld zijn. Zeer waarschijnlijk bestond dit ‘misdrijf tegen den Heer’ (v. 19) hierin, dat iemand de rechten van Jehova als oppersten koning geschonden had, maar daarvan niet bewust was, toen hij zijn wederrechtelijke handeling stelde. Vgl. I Esdr. X 19.</div>
<div id="n1648">De grondtekst: ‘Het is een schuldoffer; hij heeft zich schuldig gemaakt tegen Jehova’.</div>
<div id="n1649">Voor <hi type="italic">met verachting van den Heer</hi> (v. 1) heeft de grondtekst: ‘eene overtreding begaat tegen Jehova’. Is elke zonde tegen den naaste middellijk eene zonde tegen God, op bijzondere wijze was dit waar van de hier opgenoemde misdrijven tegen eens anders eigendom, welke alle, gelijk de grondtekst duidelijker te kennen geeft, in verband met <hi type="italic">meineed</hi> bedoeld zijn. Om zich van dergelijke, voor den burgerlijken rechter niet meer bewijsbare of strafbare ongerechtigheden te ontlasten, werd hier den rouwmoedige een middel aangeboden, dat als noodzakelijke voorwaarde erkenning van schuld en, eenigermate althans, eene bepaalde schuldbelijdenis vorderde. Was aan die voorwaarde voldaan, dan werd de erkende schuld als zonde tegen God, alleen volgens de godsdienstwetten, geboet in het schuldoffer.</div>
<div id="n1650">Was een schuldige <hi type="italic">van schuld overtuigd</hi>, dan trad niet de priester, maar de strafrechter handelend op. De grondtekst heeft dan ook: ‘Indien hij aldus gezondigd en zich schuldig gemaakt heeft’.</div>
<div id="n1651">De grondtekst voegt er bij, dat dit geschieden moet ‘op den dag van zijn schuldoffer’. Sommigen verstaan het Hebr. in dien zin, dat de boete van <hi type="italic">het vijfde deel</hi> niet aan den benadeelden eigenaar, maar wellicht aan den offerenden priester, evenals V 16, toekwam.</div>
<div id="n1652">Hebr.: ‘als zijn schuldoffer’.</div>
<div id="n1653"><hi type="italic">En de mate van de schuld</hi> is een verklarende toevoeging van de Vulgaat en Septuagint. De werkelijke waarde der offerrammen kan weinig verschil gegeven hebben, maar de priester bepaalde den verschuldigden prijs voor het offerdier in verband met de zwaarte van het misdrijf, dat dus, eenigszins ten minste, aan den priester beleden moest worden. Van eene schatting des offerdiers is alleen bij de schuldoffers sprake.</div>
<div id="n1654">Deze nieuwe reeks voorschriften tot VII 38 handelt, een enkele verordening (VII 22-27) uitgezonderd, over de plichten en rechten der priesters in zake van de offeranden. <hi type="italic">Aäron en zijne zonen</hi> of de priesters worden dan ook telkens uitdrukkelijk genoemd.</div>
<div id="n1655"><hi type="italic">De wet van het brandoffer</hi> betreft (vgl. de volgende verzen tot v. 13) het dagelijksch brandoffer, dat eiken avond en morgen werd opgedragen. Vgl. Exod. XXIX 38-42; Num. XXVIII 3-8. - <hi type="italic">Het vuur</hi>, waardoor het brandoffer verteerd wordt, zal vuur van het <hi type="italic">altaar</hi>, zal heilig vuur zijn. In plaats van de laatste woorden heeft I de grondtekst: ‘en het vuur des altaars zal daarop (op het altaar) brandend worden gehouden’. Zie v. 12. Anderen verstaan het zoo, dat het vuur daardoor, te weten door den brand van het dagelijksch brandoffer, altijd onderhouden zal blijven.</div>
<div id="n1656">Ook gordel en hoofdbedekking behoorden met <hi type="italic">lijfrok en dijkleed</hi> (Exod. XXVIII 40) tot de priesterlijke kleeding, maar zijn kortheidshalve niet vermeld. - <hi type="italic">Naast het altaar</hi>, te weten aan de oostzijde daarvan. Zie I 16.</div>
<div id="n1657"><hi type="italic">Haar</hi>, d.i. de asch. - <hi type="italic">Tot stof doen verteren</hi> is eene verklarende bijvoeging der Vulgaat. Het brengen der asch buiten het kamp was geen heilig werk. Daarom vervulde de priester die taak in <hi type="italic">andere</hi> dan de priesterlijke kleederen, in zijn gewone kleeding.</div>
<div id="n1658">Alleen van het vet der <hi type="italic">vredeoffers</hi> wordt melding gemaakt, omdat die offeranden de meest gebruikelijke waren, maar ook de vetstukken der zoenoffers, de gedenkgaven der spijsoffers en alle andere brandoffers werden op het ochtendbrandoffer verbrand, waarin eene verzinnebeelding gezien mag worden van de waarheid, dat alle vrome gedachte en daad ten grondslag moet hebben de aanbidding van en de toewijding aan God.</div>
<div id="n1659">Altijd brandde het heilig offervuur ten teeken van den aan Jehova immer verschuldigden eeredienst en ten zinnebeeld van de nooit onderbroken toewijding des volks aan zijnen Opperheer.</div>
<div id="n1660"><hi type="italic">En</hi>, d.i. te weten, <hi type="italic">van de bijoffers</hi> staat niet in den grondtekst. De Vulgaat voegt het verklarenderwijze (vgl. VII 29) er bij om Exod. XXIX 40, waar van het dagelijksch spijs- en drankoffer, als <hi type="italic">bijoffers</hi> van het dagelijksch brandoffer, sprake is. Immers <hi type="italic">de wet van het spijsoffer</hi>, hoewel dezelfde als die der gewone spijsoffers (II 2, 3), moet hier in verband met de voorafgaande wet van het dagelijksch brandoffer (v. 9-13) begrepen worden. Overigens vertaalt de Vulgaat meermalen (XXIII 18, 37; Num. VI 15) <hi type="italic">libamenta</hi>, waar de grondtekst van spijsen drankoffers als bijoffers spreekt.</div>
<div id="n1661">Het priesterlijke deel der spijsoffers mocht dus niet binnen de huizen der priesters gebracht en ook niet door hunne vrouwen en kinderen gegeten worden. Vgl. v. 18.</div>
<div id="n1662">Het priesterlijke deel was en bleef een deel van het God toegewijde spijsoffer, waarbij nimmer deesem (II 11) werd toegelaten.</div>
<div id="n1663">Door die <hi type="italic">aanraking</hi> ontstond de verplichting om voor zekeren tijd naar de wijze der priesters de wettelijke reinheid stipt te onderhouden of, zooals anderen willen, ontstond een onderhoorigheid en dienstplichtigheid aan het heiligdom, welke een losgeld (XXVII 2) vorderde. Naar een andere vertaling (vgl. v. 27) heeft het Hebr.: ‘Alles, wat ze aanraakt, zal geheiligd worden’. Dat de onmiddellijke aanraking van wat allerheiligst was ook levenlooze voorwerpen heiligde, blijkt uit v. 27 en Agg. II 13. Ze werden daardoor aan het gewone gebruik onttrokken vermoedelijk voor den dienst van het heiligdom. - In plaats van <hi type="italic">spijsoffers</hi> heeft het Hebr. ‘vuuroffers’.</div>
<div id="n1664">Hebr.: ‘op den dag zijner zalving’. Bedoeld is het bijzondere spijsoffer, dat <hi type="italic">Aäron</hi> en na hem elke gezalfde hoogepriester uit zijne <hi type="italic">zonen</hi> moest opdragen. De verplichting daartoe ving waarschijnlijk aan, nadat de zalving door de zevendaagscne wijding (VIII 33) voltooid was.</div>
<div id="n1665">Volgens sommigen heet het <hi type="italic">altijddurend</hi> in dien zin, dat ieder hoogepriester het éénmaal bij de aanvaarding van zijn ambt opdroeg. Volgens de Joodsche overlevering echter was het letterlijk <hi type="italic">altijddurend,</hi> werd het iederen dag, des morgens en des avonds, door den hoogepriester als zijn offer gebracht. Vgl. hierbij Eccli. XLV 17 en Hebr. VII 27, welke plaatsen evenwel niet noodzakelijk van dit spijsoffer te verstaan zijn.</div>
<div id="n1666">Brachten de priesters voor zich zelven een spijsoffer of zondoffer (IV 12), dan stonden zij gelijk met de gewone menschen, aan wie het niet vergund was van dergelijke offers te eten.</div>
<div id="n1667">Hebr.: ‘geslacht’.</div>
<div id="n1668">Een <hi type="italic">aarden</hi>, niet verglaasd <hi type="italic">vat</hi> werd te veel doortrokken van hetgeen daarin was toebereid. Waarschijnlijk was de kunst van het verglazen, waarop Prov. XXVI 23 en Eccli. XXXVIII 34 wellicht doelen, oudtijds minder bekend.</div>
<div id="n1669">Bedoeld zijn de zondoffers voor den hoogepriester IV 5 en voor het volk IV 16; XVI 15.</div>
<div id="n1670">Vgl. II noot 4.</div>
<div id="n1671"><hi type="italic">Daarom</hi> ontbreekt in den grondtekst. Vgl. verder I noot 9.</div>
<div id="n1672">De voorschriften v. 3-5 zijn dezelfde als van het vredeoffer III 9-11. De laatste woorden luiden in den grondtekst: ‘het is een schuldoffer’.</div>
<div id="n1673">De grondtekst zegt duidelijker: ‘Gelijk het zondoffer, zoo het schuldoffer’. Dit doelt op de onmiddellijk volgende wet.</div>
<div id="n1674">Bij de bepaling aangaande het deel der priesters van de zond- en schuldoffers worden hier (v. 8-10) soortgelijke bepalingen gevoegd met betrekking tot de brand- en spijsoffers. - Ook <hi type="italic">de huid</hi> van het offerdier der zond- en schuldoffers behoorde waarschijnlijk aan den offerenden priester. Alleen bij de vredeoffers bleef, volgens Joodsche overlevering, de huid van het dier in eigendom aan dengene, die de offerande bracht.</div>
<div id="n1675">Vgl. II 4-7.</div>
<div id="n1676">Hebr.: ‘En elk spijsoffer, met olie gemengd of droog,’ enz. Hier is van alle <hi type="italic">andere</hi> spijsoffers dan de voornoemde van v. 9 sprake. Vgl. II 1-3 en 14-16. Als <hi type="italic">droog</hi> spijsoffer is vermoedelijk allereerst bedoeld dat der gerooste korenaren (vgl. II 14 en noot 11), verder het zondoffer der armen (V 11) en het offer der ijverzucht (Num. V 12-31). De op het vuur toebereide spijsoffers van v. 9 werden waarschijnlijk zeldzamer en in minder groote hoeveelheid aangeboden. Vandaar wellicht dit voorschrift, dat alleen de overige spijsoffers verzameld en onder alle priesters binnen de heilige plaats (vgl. VI 16) verdeeld werden.</div>
<div id="n1677">Met het <hi type="italic">vredeoffer</hi>, waarvan hoofdst. III slechts gedeeltelijk de voorschriften gaf, en ook met het brandoffer (Num. XV 3, 4) moest altijd te gelijk een spijsoffer worden opgedragen. Drieërlei vredeoffer wordt nier en v. 16 genoemd. Vgl. III noot 1. - In den grondtekst heeten de opgenoemde offergaven: ‘ongedeesemde, met olie beslagen koeken en ongedeesemde, met olie bestreken vladen, en tarwebloem te zamen gemengd tot koeken, welke met olie beslagen zijn’. Tusschen de twee soorten van koeken schijnt slechts in de wijze van toebereiding verschil te zijn geweest. Nadrukkelijk wordt van <hi type="italic">de olie</hi> melding gemaakt, welke als zinnebeeld der vreugde vooral bij de vredeoffers paste.</div>
<div id="n1678"><hi type="italic">Gedeesemd brood</hi> kon nooit een eigenlijke offergave zijn en op het altaar komen. Zie II 11. Het behoorde echter bij den heiligen maaltijd na het vredeoffer en als zoodanig wordt het hier vermeld.</div>
<div id="n1679">De grondtekst heeft: ‘En hij zal daarvan opdragen een deel van elke gave als hefoffer voor Jehova’. Van de drie verschillende gaven des spijsoffers, waarschijnlijk ook van het gedeesemd brood, nam de priester een gedeelte, en dit afgezonderde deel of hefoffer kwam niet op het altaar, maar behoorde aan den offerenden priester als vertegenwoordiger van Jehova. - De verbranding der gedenkgave (II 9) geschiedde vermoedelijk alleen, wanneer een spijsoffer afzonderlijk, niet gelijk hier als bijoffer, werd opgedragen.</div>
<div id="n1680">Door dit voorschrift werd van het heilig offervleesch alle gevaar voor bederf geweerd en bleef steeds het innig verband tusschen offer en offermaaltijd bewaard. De strengere bepaling betreffende het vleesch der dankoffers wijst wellicht op de bijzonder wettelijke heiligheid dier offerande. Het overschot werd waarschijnlijk buiten het legerkamp verbrand. Vgl. IV 12.</div>
<div id="n1681"><hi type="italic">Het vleesch</hi> der vredeoffers is bedoeld. Alleen de wettelijk reine mocht <hi type="italic">er van</hi>, te weten van dat heilige offervleesch, eten.</div>
<div id="n1682">Over de wettelijke onreinheid handelt hoofdst. XI-XV. Vgl. verder Gen. XVII noot 8.</div>
<div id="n1683">Hebr.: ‘of van eenigen onreinen gruwel’. Het met ‘gruwel’ vertaalde woord, dat ook XI 10; Is. LXVI 17 en Ez. VIII 10 voorkomt, wijst in het algemeen de onreine visschen, vogels, insecten en kruipende dieren aan.</div>
<div id="n1684">Niet <hi type="italic">het vet</hi>, dat aan het vleesch was aangewassen, maar dat der offerstukken (III 3, 4, 9) is bedoeld. Ook strekt het verbod zich niet verder uit dan tot de hier aangewezen ten offer geschikte dieren. Van andere reine dieren, bijv. van herten, mocht alle vet gebruikt worden.</div>
<div id="n1685">De grondtekst voegt er bij: ‘maar gij zult het niet eten’.</div>
<div id="n1686">De grondtekst: ‘want een ieder, die vet eet van het vee, waarvan men aan Jehova een vuuroffer opdraagt’ enz. Dit volgt na de tusschenrede van v. 24 als verklaring van het v. 23 gegeven verbod. Omdat uit de runderen, schapen en geiten de offeranden voor Jehova genomen worden, zal het vet dier dieren niet worden gegeten. Wat daarmede gebeuren moest, wanneer genoemde slachtdieren niet ten offer maar alleen tot voedsel bestemd waren, blijft achterwege. Later volgt dienaangaande de wet van XVII 3-9. Alvorens deze wet (zie vooral v. 6) in werking trad, moest waarschijnlijk het vet, dat den Heer toebehoorde (III 16), op de huisaltaren (Exod. XX noot 19) verbrand worden.</div>
<div id="n1687">Zie voor het met <hi type="italic">bijoffer</hi> vertaalde <hi type="italic">libamentum</hi> VI noot 12. De grondtekst echter heeft: ‘Wie zijn vredeoffer aan Jehova opdraagt, zal (zelf) aan Jehova zijne offergave van zijn vredeoffer brengen’. Wat dit beteekent, zegt het volgende vers, waar duidelijk het aan Jehova en aan den priester toebehoorende deel des vredeoffers als ‘zijne offergave’ is aangewezen.</div>
<div id="n1688">De grondtekst heeft: ‘zijne handen zullen de vuuroffers van Jehova (die gedeelten der offeranden, welke verbrand werden) aanbrengen: het vet met de borst zal hij aanbrengen, de borst om ze te bewegen als beweegoffer voor Jehova’. Vgl. hierbij Exod. XXIX noot 17.</div>
<div id="n1689">Het Hebr. wijst den rechterachterbout aan. Voor <hi type="italic">eerstelingsgave</hi> heeft het Hebr. ‘heffing’ of ‘hefoffer’ (Exod. XXIX noot 21). Er zijn er, die met verwijzing naar v. 34 willen, dat ook dit woord, evenals ‘beweegoffer’, dikwijls en zeker hier op een bijzondere offerplechtigheid wijst, waarbij genoemd deel der offerande door opheffing den Heer werd toegeheiligd.</div>
<div id="n1690">Het Hebr. kan vertaald worden: ‘de borst des beweegoffers en den achterbout des hefoffers’.</div>
<div id="n1691"><hi type="italic">De zalving</hi>, te weten hetgeen krachtens de zalving aan Aäron en aan zijne zonen toekomt <hi type="italic">bij het dienstwerk des Heeren</hi> of, naar den grondtekst, ‘van de vuuroffers des Heeren’. De Vulgaat zelve geeft die toelichting Num. XVIII 8, waar zij het Hebr. ‘ter zalving’ verklarend vertaalt: ‘pro officio sacerdotali’, ‘in ruil voor het priesterlijke dienstwerk’.</div>
<div id="n1692">Hebr.: ‘welke (zalving, te weten zalvingsrechten) Jehova gebood, ten dage, dat Hij hen zalfde, dat hun gegeven zal worden’ enz.</div>
<div id="n1693">Het Hebr. voegt hier achter: ‘en van het spijsoffer’.</div>
<div id="n1694">Het Hebr. heeft in plaats van <hi type="italic">wijding</hi> ‘vullingen’. Vgl. Exod. XXVIII noot 29; XXIX noot 28.</div>
<div id="n1695">Te weten bij dien berg, ter plaatse van den tabernakel (I noot 1) <hi type="italic">in de woestijn van Sinaï.</hi></div>
<div id="n1696">Vgl. bij dit Hoofdst. Exod. XXIX 1-37. Passend gebeurde de wijding der priesters, welke onder het brengen van offeranden moest plaats hebben, na de wetgeving betreffende de offers. Te gelijk met de priesterwijding geschiedde ook de inwijding van den tabernakel met zijn toebehooren volgens het bevel van God. Zie Exod. XXIX 37; XL 9-11.</div>
<div id="n1697">Vgl. Exod. XXIX noot 4.</div>
<div id="n1698">Van een <hi type="italic">linnen</hi> onderkleed spreekt de grondtekst niet. Vgl. Exod. XXVIII 39, waar in plaats van <hi type="italic">subucula</hi> ‘tunica’ staat. Op beide plaatsen heeft echter het Hebr. hetzelfde woord. - Vgl. voor <hi type="italic">den gordel</hi> Exod. terzelfder plaatse, voor <hi type="italic">het donkerblauwe onderkleed</hi> Exod. XXVIII 31-35, voor <hi type="italic">het schouderkleed</hi> Exod. XXVIII 6-14 en de aanteekeningen.</div>
<div id="n1699">Hebr.: ‘met den gordelband (cheesjeb) des ephods’. Vgl. Exod. XXVIII noot 5.</div>
<div id="n1700">Vgl. Exod. XXVIII 15-30 en de aanteekeningen.</div>
<div id="n1701">Vgl. voor <hi type="italic">het hoofdtooisel</hi> en <hi type="italic">de gouden plaat</hi> Exod. XXVIII 36-38 en de aanteekeningen, alsook XXIX 6.</div>
<div id="n1702">Vgl. Exod. XXX 25-29 en XL 9-11.</div>
<div id="n1703">Van dit <hi type="italic">sprengen</hi>, Hebr. ‘spatten’, der zalfolie werd in de verordening van Exod. niet uitdrukkelijk gesproken.</div>
<div id="n1704">Vgl. Exod. XXVIII 40, 41. Van hunne aldaar verordende en ook meermalen (Exod. XL 13; Lev. VII 35; X 7; Num. III 3) vermelde zalving zwijgt dit beknopt bericht.</div>
<div id="n1705">Zie IV 1-12 de voorschriften voor het hoogepriesterlijk zondoffer. Vgl. ook Exod. XXIX 10-14 en noot 10. Zie voor de heiliging des brandofferaltaars met het bloed Exod. XXIX noot 30 en 31.</div>
<div id="n1706">Zie I 10-13 de voorschriften voor het <hi type="italic">brandoffer.</hi> Vgl. Exod. XXIX 15-18.</div>
<div id="n1707">Hebr.: ‘den ram der vullingen’. Vgl. Exod. XXIX noot 16, alsook noot 12.</div>
<div id="n1708">Zie Exod. XXIX noot 13.</div>
<div id="n1709">Vgl. betreffende de genoemde offerstukken en de daarbij (v. 26) gevoegde spijzen de voorschriften voor het vredeoffer Lev. III 9-11 en VII 12 en de aanteekeningen. Vgl. verder ter verklaring van v. 25-29 Exod. XXIX 22-28 en de aanteekeningen. Ook <hi type="italic">de rechterschouder</hi> (zie VII noot 21) behoort hier tot de ten vuuroffer bestemde stukken (v. 28), hetgeen van de gewone orde (VII 32) afwijkt, omdat dit offer een wijdingsoffer is.</div>
<div id="n1710">In den grondtekst luidt dit vers: ‘En hij legde dat alles op de handen van Aäron en op de handen zijner zonen, en hij bewoog het als beweegoffer voor het aanschijn van Jehova’. Vgl. Exod. XXIX noot 17.</div>
<div id="n1711">Vgl. Exod. XXIX noot 19. In plaats van <hi type="italic">die opheffend</hi> heeft de grondtekst: ‘en hij bewoog die als beweegoffer’.</div>
<div id="n1712">Nadat <hi type="italic">de zalfolie</hi> en <hi type="italic">het bloed</hi> dooreengemengd was, geschiedde daarmede de besprenging als laatste wijdingsplechtigheid. Zie verder Exod. XXIX noot 14.</div>
<div id="n1713">De grondtekst heeft: ‘want gedurende zeven dagen zal men uwe hand vullen’. Vgl. ter verklaring van v. 31-36 Exod. XXIX 31-37 en de aanteekeningen.</div>
<div id="n1714">De grondtekst heeft: ‘Gelijk op heden gedaan is, heeft Jehova geboden dat gedaan moet worden om voor u verzoening te bewerken’. Alle offers en offerplechtigheden moesten gedurende zeven dagen (Exod. XXIX noot 30) herhaald worden. Evenals Exod. XXIX 36, schijnt echter ook hier nadrukkelijk op de herhaling des zondoffers gewezen te zijn. Wel kon, oppervlakkig beschouwd, een enkel zondoffer voldoende geoordeeld worden, maar den priesters paste een buitengewone, een volkomen (IV noot 6) zuiverheid.</div>
<div id="n1715"><hi type="italic">In den tabernakel</hi>, volgens den grondtekst ‘aan den ingang des tabernakels’, d.i. in het voorhof. <hi type="italic">De wacht des Heeren aannemen</hi> beteekent: waarnemen hetgeen Jehova bevolen heeft waar te nemen.</div>
<div id="n1716">De eerste dag na de zeven dagen der priesterwijding.</div>
<div id="n1717"><hi type="italic">Vitulus,</hi> elders ‘var’ vertaald, heeft volgens het Hebr. hier die beteekenis.</div>
<div id="n1718">Ook kan vertaald worden: ‘En offert bij het offer van elk’ enz. De grondtekst echter heeft slechts: ‘En (neemt) een spijsoffer, met olie beslagen’. Volgens de Vulgaat moest bij elk der opgenoemde offeranden, de zondoffers (Num. XV 3) uitgezonderd, of althans bij elk der vredeoffers een spijsoffer als bijoffer worden opgedragen.</div>
<div id="n1719">Des brandofferaltaars.</div>
<div id="n1720">Met die <hi type="italic">ontzondiging</hi> is de in v. 9 beschreven plechtigheid bedoeld. Vgl. VIII 15. Het Hebr. zegt: ‘en droeg hem ten zondoffer op gelijk (op een zelfde wijze als) het eerste’. - Blijkbaar wijken van de vroegere voorschriften (IV 3-12, 13-21) de hier beschreven zondoffers af. Er is verschil in de offerdieren, in het gebruik van het bloed en, wat het zondoffer des volks betreft, in de bestemming (vgl. X 17) van het offervleesch. Voorzeker volgden deze zondoffers andere regels, omdat zij buitengewone offers waren, welke niet voor bepaalde overtredingen gebracht werden, maar slechts de ootmoedige erkenning van zondigheid ten doel hadden. Wellicht vorderde ook het zondoffer des hoogepriesters eenige wijziging, wijl het tevens voor de andere priesters gebracht werd.</div>
<div id="n1721">Ook kan vertaald worden: ‘En voegde bij het offer de bijoffers’ enz. Vgl. verder noot 3. De grondtekst echter heeft: ‘En hij bracht het spijsoffer en nam een volle hand er van en deed dat branden op het altaar, buiten het morgen-brandoffer’. Zeer waarschijnlijk (vgl. X 12) is hier van een zelfstandig spijsoffer, niet van een bijoffer (vgl. VII noot 8) sprake. De laatste woorden ‘buiten (of behalve) het morgen-brandoffer’ onderscheiden het hier beschreven brand- en spijsoffer van het reeds vroeger (Exod. XXIX 39, 40) verordende, echter misschien nog niet gebrachte dagelijksche brand en spijsoffer.</div>
<div id="n1722">Vgl. hierbij de voorschriften voor de vredeoffers III 3-5, 9-11 en VII 31-36. Van de spijsoffers, welke de vredeoffers (VII noot 8) moesten begeleiden, wordt hier, wijl zij van ondergeschikt belang zijn, gezwegen.</div>
<div id="n1723">Als middelaar tusschen God en het volk en als uitdeeler der goddelijke zegeningen <hi type="italic">zegende</hi> de hoogepriester met <hi type="italic">uitgestrekte</hi> (Hebr. ‘opgeheven’) handen (vgl. Num. VI 23-26), terwijl bij de zegening van bijzondere personen alleen de handoplegging (Gen. XLVIII 14) plaats had. Daarna <hi type="italic">klom hij af</hi> van de hoogte des opgangs (vgl. Exod. XXVII noot 2).</div>
<div id="n1724">Aäron, door Moses gewijd, wordt ook door hem binnen het heiligdom gevoerd en zoo bevestigd in zijn hoogepriesterlijk werk om tot God te naderen en verzoening te bewerken. Op welke wijze Gods <hi type="italic">heerlijkheid</hi> zich openbaarde, zegt het volgende vers. Misschien toonde zij zich te gelijk nog op andere wijze. Vgl. Exod. XVI 10.</div>
<div id="n1725"><hi type="italic">Van den Heer</hi>, te weten uit de wonderbare wolk, schoot het <hi type="italic">vuur</hi>, dat de reeds brandende offerstukken plotseling <hi type="italic">verteerde.</hi> Volgens de overlevering bleef dit hemelvuur (II Mach. II 10) tot de dagen van Salomon bewaard, toen het wederom (II Par. VII 1) door God vernieuwd werd. Zie verder II Mach. I 19-22.</div>
<div id="n1726">Evenals Exod. XXX 9 (in den grondtekst) een niet door God verordend reukwerk ‘vreemd reukwerk’ heet, zoo is <hi type="italic">vreemd vuur</hi> een ander dan het door God voorgeschreven vuur van het brandofferaltaar. Dat te dier zake van den beginne de wet van Lev. XVI 12 gold, blijkt genoeg uit VI 12. - Het hier verhaalde feit gebeurde (vgl. v. 12, 16-18) op denzelfden achtsten dag, toen Aäron voor het eerst geofferd had. Waarschijnlijk namen de schuldigen van het gewone vuur, waarop in het voorhof het vleesch der vredeoffers werd toebereid, en handelden zij zoo in onbezonnenheid, zonder boos opzet, of waren zij (zie v. 9) eenigszins door wijn bedwelmd.</div>
<div id="n1727">Het vuur uit de wolk doodde hen voor den tabernakel des Heeren, zonder echter hunne lichamen en kleederen te verteren. Zie v. 4 en 5.</div>
<div id="n1728">Met die woorden wordt de gestrengheid van het goddelijke gericht verklaard. God eischt van <hi type="italic">degenen, die tot Hem naderen</hi>, van zijne priesters, bijzondere heiligheid. Zij zijn gesteld om <hi type="italic">ten aanschouwen des volks</hi> als aller toonbeeld Hem de rechtmatige eer te geven door hunne gehoorzaamheid aan Gods gebod, of, bij gemis daarvan, door hunne gerechte straf. - De rechtvaardigheid van het vonnis erkennend, <hi type="italic">zweeg Aäron.</hi></div>
<div id="n1729"><hi type="italic">Buiten de legerplaats</hi> werden de dooden begraven. Waarom niet aan de naaste bloedverwanten dat begraven hunner dooden werd toegestaan, verklaart v. 6 en 7.</div>
<div id="n1730">Het <hi type="italic">ontblooten des hoofds</hi> of, zooals het Hebr. begrepen kan worden, het ordeloos laten hangen van het hoofdhaar was evenals <hi type="italic">het scheuren der kleederen</hi> voor aan de borst een teeken van droefheid. Alle uiterlijk rouwbedrijf wordt hier den priesters verboden. Zoo moeten zij als Gods geheiligde dienaars en zijne vertegenwoordigers bij het volk hunne berusting in het strafgericht en hunne erkenning van Gods gerechtigheid toonen. Anders zou Gods kastijding hen en ook door hunne bestraffing te gelijk het volk treffen, dat bovendien lichtelijk het slechte voorbeeld zijner priesters volgt en daarom gewoonlijk met hen voor het gepleegde kwaad boeten moet. De anderen echter, niet op zoo bijzondere wijze met God verbonden, mogen blijk geven van hunne natuurlijke droefheid over de groote ramp, waardoor Aäron's huis zoo zwaar werd getroffen en het volk twee zijner priesters verloor.</div>
<div id="n1731">Zij zullen geen deel nemen buiten het heiligdom in de rouwplechtigheid, omdat zij als <hi type="italic">gezalfde</hi> priesters aan God toebehooren.</div>
<div id="n1732">Wellicht werd dit verbod gegeven naar aanleiding van het (zie noot 1) door Nadab en Abiu gepleegde misdrijf. Misschien bestaat er echter tusschen het vorige verhaal en dit verbod nog een ander verband en wordt hier alle gevaar voor beneveling des verstands zooveel doenlijk van de priesters verwijderd, opdat zij steeds bij hun dienstwerk die omzichtigheid bewaren, welke hun, blijkens de straf der twee eerste priesters, onontbeerlijk is. - Zonder <hi type="italic">want</hi>, dat niet in den grondtekst staat, is de tusschenzin <hi type="italic">een altijddurend gebod</hi> enz. duidelijker.</div>
<div id="n1733">Het Hebr. heeft: ‘Neemt het spijsoffer, dat overgebleven is van de vuuroffers van Jehova’ enz. Bedoeld is het spijsoffer IX 4, 17. Als spijsoffer des volks moest het, de gedenkgave er van uitgezonderd, binnen de heilige plaats door de priesters genuttigd worden. Vgl. II 3 en 10; VI 15, 16. Zie ook II noot 4.</div>
<div id="n1734">De grondtekst kan vertaald worden: ‘De borst des beweegoffers en den achterbout des hefoffers zult gij eten’ enz. Deze den priester behoorende stukken des vredeoffers (VII 34) mochten ook te huis door de huisgenooten der priesters gegeten worden, wijl zij slechts heilig (II noot 4) waren,</div>
<div id="n1735">In den grondtekst luidt dit vers: ‘Den achterbout des hefoffers en de borst des beweegoffers bij de vuuroffers der vetstukken zullen zij aanbrengen om ze te bewegen ten beweegoffer voor het aanschijn van Jehova; en dit zal u en uwen zonen met u toebehooren bij eeuwige inzetting, gelijk Jehova geboden heeft’. Vgl. VII 31-34.</div>
<div id="n1736">Bedoeld is de als <hi type="italic">zondoffer</hi> des volks geofferde <hi type="italic">bok.</hi> Zie IX 3, 15.</div>
<div id="n1737">Vermoedelijk hadden zij op last huns vaders gehandeld. Zie v. 19.</div>
<div id="n1738">Vgl. IX noot 5. Dat de wet van IV 13-21 hier niet gold, verklaart het volgende vers.</div>
<div id="n1739">De grondtekst heeft: ‘Zie, het bloed er van is niet binnen in het heiligdom gebracht; eten moet gij het in het heiligdom (in het voorhof, zie VI 26), gelijk ik geboden heb’. Moses verwijst hiermede naar VI 25-30.</div>
<div id="n1740">Gelijk de grondtekst duidelijker zegt, meende Aäron, dat hij in zijne droefheid niet op eene God behaaglijke wijze van het vleesch des zondoffers eten kon. Wellicht oordeelde hij het niet passend om thans, onder de zwaarte van het goddelijke strafgericht, de ongerechtigheid van het volk te dragen. Dientengevolge was het vleesch door het vuur vernietigd, gelijk God dit in het algemeen ten opzichte van het overschot der offeranden geboden had.</div>
<div id="n1741">Hij erkende de afwijking van het wettelijke voorschrift als door de omstandigheden gerechtvaardigd.</div>
<div id="n1742">Met name wordt ook <hi type="italic">Aäron</hi> toegesproken, omdat hij krachtens zijn priesterschap gesteld is (X 10, 11) het volk aangaande de volgende wetten bijzonder te onderrichten en het van alle onreinheid te zuiveren.</div>
<div id="n1743">Hebr.: ‘welke gij zult (moogt) eten’. Van al de viervoetige dieren is hier sprake.</div>
<div id="n1744">Geheel en in tweeën <hi type="italic">gespleten hoeven.</hi> Vgl. Deut. XIV 4-6.</div>
<div id="n1745">Dieren met <hi type="italic">niet</hi> geheel <hi type="italic">gespleten hoeven</hi> zijn bedoeld. <hi type="italic">De kameel</hi> heeft den hoef van voren gespleten, niet van achteren, waar de onverdeelde onderkant een platte voetzool vormt.</div>
<div id="n1746">Het vanouds (Gen. VII 2; VIII 20) gekende onderscheid tusschen reine en onreine dieren heeft zijn diepsten grond in de zonde, welke ook in de ter wille van den mensch bestaande schepping (Gen. III 17; Rom. VIII 20) de orde verstoorde. Na den val wekte het geschapene dikwijls 's menschen weerzin en afschuw, doordat het op bijzondere wijze aan de zonde en aan den dood, de soldij der zonde, herinnerde en dan werd het door hem onrein geacht. Niet altijd echter geeft die allereerste reden een afdoend antwoord op de vraag, waarom sommige dieren of ook zaken en uiteraard onzondige handelingen en toestanden onrein waren. Ook de zorg voor het lichamelijke welzijn of de eigenaardige denkwijze des volks konden hierbij hunnen invloed doen gelden. Dat hier slechts van een louter uiterlijke reinheid en onreinheid sprake is, behoeft geene toelichting, daar immers alleen de redelijke mensch in zijn vrije daden zedelijk rein of onrein kan zijn. Niet zoo klaarblijkelijk is altijd en overal de bedoeling, waarmede God in de Oude Wet het gekende onderscheid tusschen rein en onrein bekrachtigd en geregeld of nieuwe bepalingen te dezer zake gemaakt heeft. Volgens de H. Schrift zelve (Lev. XI 44, 45; XX 25, 26; Deut. XIV 21) was het hoofddoel het uitverkoren volk voortdurend aan zijne verplichting tot heiligheid te herinneren en tevens het een afschuw in te boezemen tegen de verontreiniging der ziel door de zonde, waarvan de wettelijke onreinheden de afbeelding waren.</div>
<div id="n1747">Het met <hi type="italic">egel</hi> vertaalde woord heet in den grondtekst ‘sjafaan’ en komt daar nog driemaal (Deut. XIV 7; Ps. CIII 18; Prov. XXX 26) voor. Volgens velen is hiermede de klipdas (hyrax Syriacus) bedoeld, een dier, dat op de rotsen woont, bijkans de grootte van het konijn heeft en op de marmot gelijkt. Dat de klipdas eigenlijk niet <hi type="italic">herkauwt,</hi> geeft geen bezwaar. Door een eigenaardige beweging met den bek om de snijtanden te wetten heeft hij, evenals de haas (zie het volgende vers), den schijn van te herkauwen. Naar dien schijn regelt zich de Schriftuur, zooals gewoonlijk wanneer het natuurlijke zaken geldt, overeenkomstig de spreekwijze der menschen.</div>
<div id="n1748">De aanraking verontreinigde niet, terwijl zij leefden. Vgl. v. 24. Ook het aas der reine dieren, wanneer die vanzelf gestorven waren, verontreinigde in geval van aanraking. Vgl. v. 39.</div>
<div id="n1749">Derhalve waren niet alleen ongeschubde visschen, zooals de paling, maar ook alle waterdieren onrein, welke, zooals de oester en de andere weekdieren, geen visschen zijn.</div>
<div id="n1750">Volgens anderen in het Hebr. ‘de valk’. Door de toevoeging <hi type="italic">naar hunne soort</hi> krijgen de namen dezer vogels een ruime beteekenis. Ook andere vogels van hetzelfde geslacht zijn onder de algemeene namen begrepen.</div>
<div id="n1751">Bijv. de kraai en de ekster.</div>
<div id="n1752">Volgens anderen in het Hebr. ‘de koekoek’, volgens anderen ‘de zwaluw’.</div>
<div id="n1753">Volgens anderen ‘de nachtuil’.</div>
<div id="n1754">Sommigen denken, dat ‘de waterraaf’, anderen, dat een soort ‘pelikaan’ bedoeld is.</div>
<div id="n1755">Waarschijnlijk naar het Hebr. een soort van ‘uil’. Vgl. Is. XXXIV 11.</div>
<div id="n1756">Het Hebreeuwsche woord, dat ook nog v. 30 in een andere beteekenis voorkomt, wijst vermoedelijk een soort van ‘uil’ aan.</div>
<div id="n1757">Het Hebr. ‘rachaam’ beteekent volgens velen den Egyptischen gier (vultur percnopterus), die door de Arabieren bij dien naam genoemd wordt.</div>
<div id="n1758">Volgens anderen ‘de ooievaar’. Waarschijnlijk zijn beide, reiger en ooievaar, in den Hebr. naam ‘chasidah’ begrepen.</div>
<div id="n1759">De vleermuis, hoewel een zoogdier, wordt om hare vleugels tot de vogels gerekend. Vgl. noot 6 aan het einde.</div>
<div id="n1760">Hebr.: ‘Alle gevleugeld gewemel, dat op vier loopt’. Hiermede zijn de gevleugelde insecten aangewezen. Daar deze echter altijd minstens zes pooten hebben, zal de vermoedelijk aan de volkstaal ontleende zegswijze beteekenen, dat die insecten, onderscheiden van de vogelen, op meer dan twee pooten loopen. Mogelijk ook beduidt de uitdrukking, dat de gevleugelde insecten, zich anders dan de vogelen, plat ter aarde voortbewegen.</div>
<div id="n1761">Vier soorten van sprinkhanen met hunne verscheidenheden zijn bedoeld. De <hi type="italic">kever</hi> (Hebr. ‘arbeh’, menigte) is waarschijnlijk de treksprinkhaan, die meermalen (Jud. VI 5; VII 12 in den grondtekst; Nah. III 15) als zinnebeeld eener tallooze menigte voorkomt. <hi type="italic">Attacus</hi>, een naam van onzekere beteekenis, werd naar den vermoedelijken zin van het Hebr. <hi type="italic">verslinder</hi> vertaald. De <hi type="italic">slangenbevechter,</hi> volgens anderen naar het Hebr. beter ‘de galoppeerende’, schijnt een soort van groote, niet vliegende, maar springende sprinkhanen aan te duiden. Eveneens is de hier bedoelde <hi type="italic">sprinkhaan</hi> volgens het algemeen gevoelen een zeer kleine sprinkhaan (vgl. Num. XIII 34), die zich veeleer springend dan vliegend voortbeweegt.</div>
<div id="n1762">Hebr.: ‘En alle (ander) gevleugeld gewemel, dat vier pooten heeft’. <hi type="italic">Slechts</hi> staat niet in den grondtekst.</div>
<div id="n1763">Het <hi type="italic">dragen</hi> of vervoeren veroorzaakte dus grooter verontreiniging dan alleen het aanraken.</div>
<div id="n1764">Hun aas. Vgl. noot 7.</div>
<div id="n1765"><hi type="italic">Op handen</hi>, d.i. op klauwen. Die viervoeters zijn bedoeld, wier pooten aan het einde, evenals <hi type="italic">handen</hi>, gevingerd, van teenen en nagels voorzien zijn. Daartoe behooren de zooltreders bijv. de beer, en de teenloopers, zooals de hond en de kat.</div>
<div id="n1766">Hebr.: ‘En dit is voor u het onreine onder het gewemel, dat op aarde wemelt’. De volgende dieren heeten wegens hunne korte pooten te wemelen of te ‘kruipen’, zooals ook het Hebr. vertaald kan worden. De <hi type="italic">krokodil</hi> is zeer waarschijnlijk, ook volgens de Septuagint, de landkrokodil (scincus lacerta), die niet tot het geslacht der krokodillen, maar der hagedissen behoort.</div>
<div id="n1767">Sommigen meenen, dat al de hier voorkomende namen twijfelachtig van beteekenis zijn en verschillende soorten van hagedissen vertegenwoordigen.</div>
<div id="n1768"><hi type="italic">Verontreinigd</hi> in dien zin, dat het de menschen verontreinigen zal, wanneer zij het aanraken.</div>
<div id="n1769">Dit worde begrepen in verband met het voorafgaande. Van het verontreinigde <hi type="italic">vat</hi> en <hi type="italic">water</hi> is sprake.</div>
<div id="n1770">Vgl. voor <hi type="italic">bakovens</hi> II noot 5. Ook de <hi type="italic">fornuizen</hi> waren slechts aarden potten of, gelijk anderen willen, platen, waarop het kookvat gesteld werd.</div>
<div id="n1771">Anders had de wet een ondraaglijken toestand veroorzaakt. Ook wordt het water in de bronnen door nieuwen aanvoer, in putten en vergaarbakken door den regen vernieuwd.</div>
<div id="n1772"><hi type="italic">Hun aas</hi> in die bronnen of putten.</div>
<div id="n1773">De inwendige vrucht is door het vruchtbekleedsel beschut.</div>
<div id="n1774">Bij geweekt zaad dringt het water en daarmede de onreinheid door het vruchtbekleedsel.</div>
<div id="n1775">Als het niet geslacht wordt, maar vanzelf sterft.</div>
<div id="n1776">In onwetendheid of onbedachtzaamheid. Bij boos opzet gold Num. XV 30. Vgl. IV noot 1.</div>
<div id="n1777">Het verbod strekt zich niet enkel tot het v. 29 en 30 opgenoemde, maar tot alle kruipend gedierte uit. Wellicht komt dit verbod eerst hier, wijl de bovengenoemde niet ten voedsel dienden.</div>
<div id="n1778">De grondtekst: ‘Alles, wat op den buik gaat (wormen en slangen), en alles, wat op vier gaat (muizen en ratten), ook al het veelvoetige onder al het gewemel (of: kruipende), dat op de aarde wemelt (of kruipt) - gij zult dit niet eten’. Het is een toelichtende verklaring van het vorige vers.</div>
<div id="n1779">Uit Egypte werd Israël in de afzondering gevoerd om Gods heilig volk te zijn. Door de onderhouding dezer voorschriften zal het zijn hooge bestemming vervullen, zal het van de zondige heidenen gescheiden blijven en vooral door reinheid des harten zijn heiligen God eeren en navolgen in een heilig leven. Vgl. noot 5.</div>
<div id="n1780"><hi type="italic">Overeenkomstig</hi>, d.i. op eenzelfde wijze (vgl. XV 19-24) als gedurende hare maandelijksche zuivering. - Vanzelf herinnert deze wettelijke, ook door vele andere oude volken erkende onreinheid aan de straf der zonde, welke het geslachtsleven in het algemeen, maar meer bijzonder (Gen. III 16) de kinderbaring trof. Vgl. XI noot 5.</div>
<div id="n1781">Die tijdsbepaling bij het aloude gebod der besnijdenis (Gen. XVII 12) hield rekening met de krachten van het kind, dat dan met minder gevaar de pijnlijke plechtigheid doorstaan kon <hi type="italic">(S. Thom. Summa theol. I. 2. q. 102 a. 5 ad 1).</hi> Tevens was terzelfder tijd de ergste onreinheid der moeder geweken, zoodat het kind niet meer door hare aanraking onrein kon zijn.</div>
<div id="n1782">Hoewel minder onrein, mocht toch de moeder ook na de eerste week <hi type="italic">niets heiligs</hi>, bijv. geen vleesch van de vredeoffers, aanraken noch zich in het voorhof des <hi type="italic">heiligdoms</hi> vertoonen. Die bepaling betreffende de tweevoudige onreinheid wordt verklaard door den natuurlijken toestand na het baren, welke aanvankelijk ongewoon (lochia rubra), allengs in zijne verschijnselen verandert (lochia alba) en eindelijk tot de gewone orde terugkeert. De vaststelling van <hi type="italic">veertig</hi> dagen voor geheel den tijd der zuivering staat wellicht in verband met de geheimvolle beteekenis van dit getal, dat zeker dikwijls (Gen. VII 12; Exod. XXIV 18; XXXIV 28; Num. XIV 33; III Reg. XIX 8; Ez. IV 6; Jon. III 4; Matt. IV 2) een tijdperk van zuivering of van boete aanwijst.</div>
<div id="n1783">Dit voorschrift was waarschijnlijk in overeenstemming met de oudtijds algemeen verbreide meening, dat de ongewone toestand na de baring in dat geval langer van duur was.</div>
<div id="n1784">Klaarblijkelijk strekte dit <hi type="italic">zondoffer</hi> niet rechtstreeks tot uitwissching van persoonlijke schuld, maar tot wegneming der wettelijke onreinheid (zie v. 7). Deze kon in overdrachtelijken zin <hi type="italic">zonde</hi> heeten, èn omdat zij zinnebeeld was der geestelijke onreinheid, èn omdat daarin de gevolgen en werkingen der erfzonde, onafhankelijk van 's menschen wil, bijzonder te voorschijn traden. Hetzelfde geldt ook voor andere wettelijke onreinheden. Zie bijv. XIV 19; XV 15, 30. Overigens kon zeker zulk een zondoffer ook middel voor geestelijke reiniging zijn. Vgl. I noot 7.</div>
<div id="n1785">Dit offer der armen bracht ook Maria (Luc. II 24), hoewel de maagdelijke moeder slechts schijnbaar daartoe verplicht was. - Deze zuiveringswet moet later in Palestina gewijzigd zijn, daar de onderhouding er van, tijd en plaats der zuivering in aanmerking genomen, meestal onmogelijk werd. Waarschijnlijk verplichtte steeds het letterlijke voorschrift alleen de in de nabijheid des heiligdoms woonachtige moeders, en ging de moeder van Samuel eerst, toen haar zoon gespeend was, naar Silo, nadat zij wellicht te voren, door middel van haren man, het zuiveringsoffer gebracht had. Zie I Reg. I 21, 22.</div>
<div id="n1786">De grondtekst heeft: ‘Wanneer bij eenen mensch op de huid van zijn vleesch eene opzwelling of een uitslag of een blinkende vlek ontstaat en op de huid van zijn vleesch tot eene plaag van melaatschheid wordt’. Bedoeld is het geval, dat naar de uiterlijke verschijnselen te oordeelen, melaatschheid misschien aanwezig is, want of de ziekte zich werkelijk vertoont, moet nog onderzocht worden. - Veelal wordt hier aan de zoogenaamde witte melaatschheid (lepra Mosaica) gedacht, welke oudtijds veelvuldiger voorkwam en hare slachtoffers (Exod. IV 6; Num. XII 10; IV Reg. V 27) niet zelden wit als sneeuw maakte. Wellicht openbaarde zich echter de melaatschheid ook in andere vormen. Het was in het algemeen de taak der priesters over alle huidziekte te beslissen, of zij aanstekelijk was.</div>
<div id="n1787">Hebr.: ‘het haar op de plaag’, d.i. op de zieké plek. De witte melaatschheid pleegt zich aanvankelijk te openbaren door geelwitte, diep in de huid liggende vlekken, terwijl daar ter plaatse de huid zelf gevoelloos wordt en het haar de kleur der vlekken krijgt.</div>
<div id="n1788">De aangetaste blijft bij wijze van voorzorg afgezonderd, daar de uiterlijke verschijnselen aangaande den aard der ziekte nog geene zekerheid geven.</div>
<div id="n1789">De verschijnselen toonen, dat hij slechts een onschadelijken <hi type="italic">uitslag</hi> heeft. Niettemin moet hij, om zich zelfs van den schijn der gevreesde ziekte te zuiveren, van kleederen verwisselen, en die hij vroeger droeg, doen wasschen. Eerst dan is hij wettelijk <hi type="italic">rein.</hi></div>
<div id="n1790">V. 9 tot 17 geeft een tweede geval, waarbij de melaatschheid zeker aanwezig is. Het Hebr. spreekt van een ‘wit gezwel’, dat het haar wit van kleur gemaakt heeft. <hi type="italic">Wild vleesch</hi> wijst op een kenteeken der ziekte, wanneer zij voortwoekert. De huidvlekken dringen door het onderhuidsche celweefsel, waar zich in het vleesch harde, sponsige gezwellen vormen. Dit kenteeken maakte een nader onderzoek en bijgevolg een <hi type="italic">opsluiten</hi> (zie volgend vers) des lijders overbodig.</div>
<div id="n1791">De ziektestóf werkt door de huid heen geheel naar buiten en zal, bij het verdorren en afvallen der schubachtige huidkorst, weldra verdwenen zijn. - <hi type="italic">Zeer zuiver</hi> beteekent hier ‘niet besmettelijk’.</div>
<div id="n1792">Hebr. ‘Het wilde vleesch, het is onrein; het is melaatschheid’. <hi type="italic">Wild vleesch</hi> bewees, dat de ziektestof, ondanks den witten uitslag, ook onderhuids nog werkte.</div>
<div id="n1793">Hier en elders wordt de melaatschheid verondersteld vatbaar te zijn voor genezing. Daarom is het niet onwaarschijnlijk, dat die oudtijds een ander karakter had. Thans wordt de melaatschheid onderscheiden in twee hoofdsoorten, de tuberosa (de knobbelige) en de anaesthetische. De eerste, in het Oosten de meest gewone, heet tamelijk algemeen ongeneeslijk, terwijl de tweede, waarmede de in den Bijbel beschreven ziekte de meeste overeenkomst schijnt te hebben, volgens eenigen in haar eerste tijdperk geneeslijk zou zijn.</div>
<div id="n1794">v. 18-23. De melaatschheid ontwikkelt zich wellicht in een genezen zweer of ontsteking. - Voor <hi type="italic">wit of roodachtig litteeken</hi> heeft het Hebr. ‘een wit gezwel of een witte roodachtige vlek’.</div>
<div id="n1795">v. 24-28. De ziekte is wellicht in het litteeken eener brandwonde ontstaan.</div>
<div id="n1796">v. 29-37. Huidontsteking op het hoofd of aan den baard, welke ontsteking eveneens melaatschheid kan zijn. - Voor <hi type="italic">melaatschheid</hi> heeft het Hebr. ‘eene plaag’.</div>
<div id="n1797">Ziet de priester, dat (volgens den grondtekst) ‘op de huid van hun vleesch doffe witte vlekken zijn, dan is het bohak....; hij is rein’. De ‘bohak’, door de Arabieren nog bij dien naam gekend en in de Septuagint alsook door den Romeinschen geneeskundige Celsus ‘alphos’ geheeten, is een niet kwaadaardige noch besmettelijke melaatschheid, is eene huidontsteking, welke het onderhuidsche celweefsel niet aantast.</div>
<div id="n1798">v. 40-43. De melaatschheid der kaalhoofdigen.</div>
<div id="n1799">Hebr.: ‘een witte roodachtige plaag’ (ontsteking). Als zeker kenteeken der ziekte moest, volgens den grondtekst in het volgende vers, die ontsteking gezwollen zijn.</div>
<div id="n1800"><hi type="italic">Losgetornd</hi> of volgens de vertaling der Vulgaat X 6 ‘gescheurd’. <hi type="italic">Het hoofd ontbloot</hi>, of wel gelijk het Hebr. vertaald kan worden ‘het hoofd in wanorde’. Door die teekenen van rouw (X noot 5 en Ez. XXIV 17, 22) voor allen kenbaar, moest de melaatsche roepen naar den grondtekst: ‘onrein, onrein’, ten einde de naderenden tegen het gevaar van wettelijke onreinheid en van besmetting te waarschuwen.</div>
<div id="n1801">Wel met andere melaatschen, maar overigens afgezonderd van het volk. Vgl. Num. V 2; XII 15.</div>
<div id="n1802">De <hi type="italic">melaatschheid</hi>, waarvan hier (v. 47-59) sprake is, was een bederf, dat waarschijnlijk bij wijze van schimmel kleederen, stoffen en pelterijen aantastte en om zijn besmettende werking overdrachtelijk zoo genoemd werd. Mogelijk bevorderde het ook bij de menschen de eigenlijke melaatschheid. Dat het echter niet daaruit ontstond, blijkt uit XIV 8, waar alleen het wasschen, niet het verbranden (vgl. hieronder v. 52) van de kleederen der melaatschen is voorgeschreven.</div>
<div id="n1803">Hebr.: ‘groenachtig of roodachtig’.</div>
<div id="n1804">Hebr.: ‘omdat het een invreting is aan zijne achterzijde of aan zijne voorzijde’.</div>
<div id="n1805">Al verdween de groenachtige of roodachtige kleur, de plek blijft verdacht.</div>
<div id="n1806">Hebr.: ‘En het kleed of de schering of de inslag of elk voorwerp, uit huiden (vervaardigd), wanneer gij het wascht en het kwaad wijkt daaruit, - het zal een tweede maal gewasschen worden en (dan) rein zijn’.</div>
<div id="n1807">De genezen melaatsche kon na zijne uitbanning (XIII 46) niet in de maatschappij terugkeeren, dan nadat de priester hem had rein verklaard.</div>
<div id="n1808">Aan den ingang der legerplaats. Zie v. 3.</div>
<div id="n1809">Volgens het Hebr. zal hij gelasten, dat men voor dengene, die zich laat reinigen, twee levende reine vogelen zal brengen.</div>
<div id="n1810">Ook gebruikelijk bij de reiniging na aanraking van een lijk (Num. XIX 6, 16 en 17). De melaatsche was een levende doode.</div>
<div id="n1811">Zoo druppelde het bloed in het vat en vermengde zich daar met het <hi type="italic">levend</hi> d.i. loopend <hi type="italic">water</hi>, nl. bronof beekwater.</div>
<div id="n1812">In het mengsel van bloed en levend water.</div>
<div id="n1813">De twee vogelen wijzen zinnebeeldig op den tweevoudigen staat van den melaatsche, de eerste in zijnen dood op de vroegere onreinheid, de tweede op den terugkeer in de gemeenschap; of wel, volgens anderen met verwijzing naar v. 52, 53, wordt door het ten prijs des levens gewonnen zuiveringsbloed de wegneming, door de vrijlating des tweeden vogels de volkomen verwijdering der onreinheid afgebeeld. Hiermede in beteekenis overeenstemmend is het <hi type="italic">levend</hi> water, dat meer nog dan ander water middel van reiniging is, alsook het onbederfelijk <hi type="italic">cederhout</hi>, het met de kleur des levens geverfde, helroode <hi type="italic">karmozijn</hi> en de hysop, welke van nature zuiverende en genezende kracht bezit. Evenzoo verzinnebeeldt de <hi type="italic">zevenvoudige</hi> besprenging de volkomen reiniging (IV noot 6). Maar nog een hoogere beteekenis lag in die reinigings-plechtigheden verborgen. De melaatschheid, waarin de macht des doods en bijgevolg de macht der zonde zich zoo schrikkelijk toonde, was het zinnebeeld der zonde, en zoo was de reiniging van den genezene de afbeelding van de vergiffenis der zonde.</div>
<div id="n1814">Ten einde alles te verwijderen wat van de huidziekte der melaatschheid mocht zijn overgebleven, en zich nog beter te verzekeren dat de kwaal geweken was.</div>
<div id="n1815">Eerst na de hoogst mogelijke zekerheid aangaande de genezing begon weder het maatschappelijk leven. Ook diende die gedeeltelijke afzondering (vgl. ook XV 13, 14) als voorbereiding voor de offers van den achtsten dag (v. 10).</div>
<div id="n1816"><hi type="italic">Drie tienden</hi> van de epha. Vgl. Num. XXVIII 5. Voor <hi type="italic">zesdemaat</hi> heeft het Hebr. ‘loog’, waarschijnlijk de kleinste maat, volgens de rabbijnen het twaalfde van de hin-maat. Vgl. Exod. XXIX noot 35.</div>
<div id="n1817">Hebr.: ‘als schuldoffer’. De melaatschheid had de uitsluiting buiten het volk Gods ten gevolge gehad. Daar was alzoo vanwege den melaatsche, hoewel buiten persoonlijke schuld, een soort bondbreuk ten opzichte van Jehova. Die bondbreuk vorderde voldoening Vgl. V noot 12.</div>
<div id="n1818">De grondtekst spreekt van ‘bewegen als beweegoffer’. Vgl. Exod. XXIX root 17.</div>
<div id="n1819">Zie voor de plaats der slachting I 11. Vgl. verder VII 1-7, alsook II noot 4.</div>
<div id="n1820">De genezene werd wederom geheiligd om de wet Gods te aanhooren en Gods geboden te vervullen in handel en wandel.</div>
<div id="n1821">Hiermede werd de olie aan God toegewijd en geheiligd voor het gebruik, waarvan in de twee volgende verzen gesproken wordt.</div>
<div id="n1822"><hi type="italic">En</hi> ontbreekt in den grondtekst. Het beteekent hier ‘te weten’. Op dezelfde lichaamsdeelen en terzelfder plaatse, waar van het offerbloed gedaan was, moest ook van de heilige olie worden uitgestort. Vgl. v. 28. Gelijk de olijftak was de olijfolie het zinnebeeld van barmhartigheid en verzoening, van vrede en vreugde (Gen. VIII noot 8).</div>
<div id="n1823">Hebr. ‘verzoening bewerken’. Zeker moest de aanraking met offerbloed en de zalving met olie een diepen indruk maken. Soortgelijke plechtigheden waren ook bij de priesterwijding (Exod. XXIX 20, 21; Lev. VIII 12, 30) voorgeschreven. De genezene werd daardoor er aan herinnerd, dat hij, in zijn hoogen staat wederom hersteld en tot het priesterlijke volk (Exod. XIX 6) behoorend, heilig moest leven.</div>
<div id="n1824">Ten <hi type="italic">zondoffer</hi> diende het tweede lam, ten <hi type="italic">brandoffer</hi> het éénjarig schaap. Vgl. v. 10.</div>
<div id="n1825">De grondtekst spreekt van het brandoffer ‘en het spijsoffer’ (mincha).</div>
<div id="n1826">Hebr. ‘bewegen als beweegoffer’. Vgl. Exod. XXIX noot 17.</div>
<div id="n1827">Hebr. ‘te zamen met het spijsoffer’.</div>
<div id="n1828">Wederom is hier, evenals XIII 47, <hi type="italic">melaatschheid</hi> in oneigenlijken zin gebezigd. Het woord beteekent een soort uitslag op de muren der huizen, welke waarschijnlijk nadeelig was voor de gezondheid en zeker, zoo het kwaad niet gestuit kon worden, de aangetaste gebouwen onbewoonbaar maakte.</div>
<div id="n1829">Wettelijk <hi type="italic">onrein</hi>, hetgeen eerst gebeurde, nadat het huis melaatsch verklaard was.</div>
<div id="n1830">Hebr. groenachtig of roodachtig.</div>
<div id="n1831">Onrein tot den avond, moest hij bovendien andere kleederen aandoen en de eerste wasschen. Langduriger oponthoud veroorzaakte dus erger onreinheid.</div>
<div id="n1832">Vgl. voor deze plechtigheden v. 4-7 en de aanteekeningen.</div>
<div id="n1833">In den grondtekst luiden de drie laatste verzen: ‘Dit is de wet voor alle melaatschheid en voor het hoofdzeer en voor de melaatschheid des kleeds en voor het huis en voor het gezwel en voor den uitslag en voor de glanzende vlek’.</div>
<div id="n1834">Hebr. ‘om onderricht te geven’. Het is tot de priesters gezegd.</div>
<div id="n1835">De grondtekst spreekt van een tweevoudigen ziekelijken toestand, de gonorrhoea (zaadvloeiing) en de blennorrhoea (slijmvloeiing).</div>
<div id="n1836">Het lichaam.</div>
<div id="n1837">Zulk een onreine maakte anderen onrein door de aanraking zijner handen, wanneer hij die niet <hi type="italic">vooraf had gewasschen.</hi></div>
<div id="n1838">Alleen de onreine kon van zulk een verontreinigd <hi type="italic">aarden</hi>, niet verglaasd <hi type="italic">vat</hi> (VI noot 20) gebruik maken. Na zijne genezing werd het vernietigd.</div>
<div id="n1839">Wettelijk <hi type="italic">rein.</hi></div>
<div id="n1840">Vgl. hier voor het begrip van zonde in verband met dit <hi type="italic">zondoffer</hi> XII noot 5. Het tweede halfvers luidt in den grondtekst: ‘En de priester zal voor hem verzoening bewerken voor het aangezicht van Jehova wegens zijnen vloed’.</div>
<div id="n1841">Volgens den grondtekst: Elk kleed en elk vel, waarop dat zaad komt.</div>
<div id="n1842">Deze ook door vele oude volken erkende onreinheid, waarvan zelfs de wettige huwelijksgemeenschap niet vrij bleef, heeft wederom haren grond in de erfzonde. Vgl. XII noot 1. Overigens stelde zij ook door hare voorschriften (v. 16-18) eenigszins paal en perk aan het overmatig gebruik des huwelijks en aan de veelwijverij.</div>
<div id="n1843">In onwetendheid van den toestand. Op moedwillige overtreding dezer wet stond de doodstraf. Vgl. XX 18.</div>
<div id="n1844"><hi type="italic">Bidden</hi> enz., Hebr. ‘verzoening doen voor haar wegens den vloed’ enz.</div>
<div id="n1845">Derhalve zou de naleving dezer wetten een plichtmatige hulde zijn aan Gods heilige tegenwoordigheid. Vgl. XI noot 5 aan het einde.</div>
<div id="n1846">In den grondtekst: ‘toen deze genaderd waren tot het aangezicht van Jehova en gestorven waren’. Hiermede is de aanleiding en vooral de belangrijkheid der volgende voorschriften aangewezen. Uit de straf van Nadab en Abiu bleek duidelijk, dat het naderen des hoogepriesters tot God een hoogst gewichtige handeling was, waarbij Gods verordeningen moesten vervuld worden.</div>
<div id="n1847">Slechts eenmaal in het jaar (v. 29). Vgl. Exod. XXX 10 en Hebr. IX 7.</div>
<div id="n1848">Vgl. Exod. XL noot 11 en XXV 22.</div>
<div id="n1849">Er is hier nog slechts sprake van de toebereidselen voor de plechtigheid. Aäron moest met genoemde offerdieren, volgens den grondtekst, ‘in het heiligdom (het voorhof) komen’.</div>
<div id="n1850">In het ambtsgewaad der gewone priesters (vgl. VI 10 en Exod. XXVIII 40, 42) moest de hoogepriester optreden. Wellicht onderscheidde hem alleen de vorm der hoofdbedekking, Hebr. ‘mitsnefet’. Vgl. Exod. XXVIII noot 26.</div>
<div id="n1851">Aan den ingang des tabernakels (I noot 5) <hi type="italic">bood</hi> hij <hi type="italic">den var</hi> (v. 3), zijn eigen zondoffer (IV 3) <hi type="italic">aan</hi> om dien later (v. 11) te slachtofferen.</div>
<div id="n1852">Voor <hi type="italic">wegzendingsbok</hi> heeft de grondtekst ‘ʽazazeel’, welk woord volgens velen de eigennaam van een duivel zou zijn. De vertaling der Vulgaat is minstens even waarschijnlijk. Maar ook, wanneer de eerste meening zeker was, dan heeft de wegzending van dien bok (v. 21) toch geen andere beteekenis, dan dat zij op zinnebeeldige wijze de verwijdering der zonde voorstelt buiten de gemeente van het volk Gods (vgl. XIV noot 7) in de woestijn, welke meermalen als het gebied der booze geesten (Tob. VIII 3; Matth. XII 43) wordt voorgesteld.</div>
<div id="n1853">Hebr.: ‘om op dezen verzoening te doen’. Gedeeltelijk gebeurde die verzoening door de in v. 21 beschreven plechtigheid.</div>
<div id="n1854">Met dit zondoffer begon de eigenlijke plechtigheid. Eerst moest de hoogepriester zoo die zuiverheid verkrijgen, welke hij als middelaar van het volk bij God noodig had.</div>
<div id="n1855">Met het vuur van het brandofferaltaar (VI 12) werd het <hi type="italic">wierookvat</hi>, dat den vorm had van een schaal of komfoor, gevuld. Aäron moest nu binnen het Heilige der heiligen (Exod. XXVI 33) gaan en daar, volgens velen, op het vuur der schaal het reukwerk der specerijen leggen. Omdat echter alleen op het reukaltaar het heilig reukwerk ontstoken mocht worden (Exod. XXX noot 22), meenen anderen, dat de hoogepriester, binnen het Heilige der heiligen staande, het vuur op het reukaltaar uitstorten en daarop het reukwerk verbranden moest, na eerst het voorhangsel tusschen het Heilige en het Heilige der heiligen gedeeltelijk te hebben weggeschoven.</div>
<div id="n1856">De rook der specerijen verzinnebeeldde de tot God stijgende bede om zijne goedgunstigheid. Terwijl bij die eerbiedige hulde de wolk van Gods tegenwoordigheid boven <hi type="italic">de godspraak</hi> (Exod. XXV noot 14) eenigermate althans omsluierd werd, moest de hoogepriester tot Jehova naderen. Vgl. voor <hi type="italic">het getuigenis</hi> Exod. XXVII noot 18.</div>
<div id="n1857">Om <hi type="italic">van dat bloed te nemen</hi> ging hij in het voorhof en trad dan ten tweeden male in het Heilige der heiligen. Volgens den grondtekst moest de hoogepriester ‘spatten op het verzoendeksel oostwaarts (d.i. aan den voorkant) en vóór het verzoendeksel zevenmaal spatten’. Dit wordt veelal letterlijk van een tweevoudig spatten begrepen. De Vulgaat verstaat het tweede lid van het voorschrift als een toelichtende herhaling. Tegenover de ark, den rug gekeerd naar het voorhangsel, zou Aäron spatten op, of beter vóór (gelijk het Hebr. even goed kan beteekenen) het verzoondeksel, te weten op den grond daarvóór moest dit, en wel zevenmaal, geschieden.</div>
<div id="n1858">De slachting van dit zondoffer des volks gebeurde, zooals altijd, bij het brandofferaltaar. Daarna ging de hoogepriester dus ten derden male in het Heilige der heiligen om nogmaals, nu met het bloed van <hi type="italic">den bok</hi>, dezelfde besprenging te doen.</div>
<div id="n1859">Op dezelfde wijze als <hi type="italic">het heiligdom</hi> bij uitnemendheid, d.i. het Heilige der heiligen, moest ook <hi type="italic">de tabernakel der getuigenis</hi>, te weten het Heilige, dat hier als grootste gedeelte den naam van het geheel draagt, ontzondigd worden. Vermoedelijk verving daarbij het reukaltaar de plaats van het verzoendeksel. Volgens anderen echter wordt eerst in v. 18 en 19 de ontzondiging van het Heilige beschreven en zou zij te dezer plaatse slechts zijn aangekondigd. - De <hi type="italic">ontzondiging</hi> beteekende de herstelling van Jehova's woning in den haar passenden staat van heiligheid. Die woning te midden van Israël werd verontreinigd geacht en was in hare wettelijke heiligheid geschonden of in zekeren zin ontwijd door de zonden des volks.</div>
<div id="n1860">Volgens een Joodsche overlevering <hi type="italic">buiten</hi> het Heilige der heiligen tot het reukaltaar in het Heilige, volgens anderen <hi type="italic">buiten</hi> den tabernakel tot het brandofferaltaar. Voor het eerste gevoelen pleit de bijzondere naam van het reukaltaar (Lev. IV 18), maar <hi type="italic">voor den Heer</hi> heeft dikwijls (bijv. I 5) een ruime beteekenis. Vgl. verder de vorige noot.</div>
<div id="n1861">Hebr.: ‘zal hij verzoening daarop doen’. Hoe dit geschiedde, volgt onmiddellijk.</div>
<div id="n1862">Het Hebr. spreekt eenvoudig van het <hi type="italic">leggen</hi> der zonden op den kop van het dier.</div>
<div id="n1863">Hebr.: ‘naar een afgesloten streek’. Het dier, dat op zinnebeeldige wijze de zonden van Israël droeg, moest in de woestijn omkomen en aldus de straf der zonde ondergaan.</div>
<div id="n1864">De <hi type="italic">wassching</hi> geschiedde wegens de aanraking van den verontreinigenden zondebok (v. 26). De hoogepriester nam nu zijn gewoon plechtgewaad, wijl de plechtigheden van rouw en boete ten einde waren, en voltooide het gansche verzoeningswerk met de <hi type="italic">brandoffers</hi> der twee rammen (v. 3 en 5), welke eveneens verzoenende kracht (vgl. I 4) hadden en waarmede dan ook Aäron, naar den grondtekst, voor zich en voor het volk verzoening moest bewerken.</div>
<div id="n1865">Het vet der te voren (v. 11 en 15) geslachte zondoffers. Vgl. IV 8-10 en 19.</div>
<div id="n1866">Vgl. IV 12 en 21, waar van zulk eene <hi type="italic">wassching</hi> niets gezegd wordt, hoewel zij wellicht bij alle soortgelijke offers was voorgeschreven. Vgl. Num. XIX 7.</div>
<div id="n1867"><hi type="italic">In de zevende maand</hi> van het kerkelijke jaar, in de maand Tischri, <hi type="italic">den tienden dag,</hi> d.i. ongeveer tegen het einde van September. - <hi type="italic">De zielen kastijden</hi> doelt bepaaldelijk op de zelfkastijding van het vasten (Ps. XXXIV 13; Is. LVIII 3 en 5). Niet de strenge onthouding, welke reeds den vorigen dag bij zonsondergang begon, was voor de vreemdelingen verplichtend, maar de arbeid werd hun verboden, opdat de godsdienstige rust des volks niet gestoord zou worden.</div>
<div id="n1868">Hebr.: ‘want op dien dag’. Dit vers geeft de reden van het voorafgaande gebod.</div>
<div id="n1869">Van volkomen rust, gelijk uit het Hebr. duidelijker blijkt. Hiermede was deze dag onderscheiden van de andere feestdagen (zie bijv. Exod. XII 16), waarop althans het bereiden der spijzen was toegestaan. <hi type="italic">Enim, toch</hi>, ontbreekt in den grondtekst.</div>
<div id="n1870">In plaats van <hi type="italic">te bidden</hi> heeft het Hebr. ‘verzoening te bewerken’. - Dat Aäron aldus <hi type="italic">deed</hi>, wordt hier vooruit verhaald. In de zevende maand legerde Israël niet meer bij den Sinaï. Vgl. Exod. XL 15 en Num. X 11. - Over de voorafbeeldende beteekenis dezer buitengewone verzoeningsplechtigheid handelt meermalen de H. Paulus. De hoogepriester was eene afschaduwing van onzen Hoogepriester, Jesus Christus, die met zijn eigen offerbloed het hemelsche heiligdom binnenging, na eeuwige verzoening bewerkt te hebben. De zondoffers, wier lichamen buiten de legerplaats werden verbrand, waren een geheimvolle aanduiding van het kruisoffer buiten Jerusalem (Hebr. IX 11-14; XIII 11, 12) en evenzoo is in het licht des geloofs de wegzendingsbok een treffende voorspelling van den Heiland, op wien de Heer immers de ongerechtigheid van ons allen gelegd heeft (Is. LIII 4 en 6. Vgl. II Cor. V 21; Gal. III 13).</div>
<div id="n1871">De reden van dit op zware straf (Gen. XVII noot 8) verplichtende gebod volgt v. 7. Het gebod zelf vordert, gelijk vooral Deut. XII 21 verduidelijkt, dat alle groot en klein vee, ten voedsel bestemd, bij den tabernakel geslacht en aan God toegeheiligd (zie v. 5 en 6) zal worden. Zeker was dit voorschrift voor een groot deel des volks, dat dikwijls ver van den tabernakel gelegerd was, zeer bezwaarlijk. Waarschijnlijk moest zich echter de menigte meest vergenoegen met het vleesch van wild of gevogelte (Exod. XVI 13; Num. XI 31). Vgl. Exod. XVI noot 3.</div>
<div id="n1872"><hi type="italic">Slachtoffers</hi> heeten de voornoemde slachtdieren, omdat alleen zij ten offer konden dienen, en ook misschien omdat bij de slachting dier dieren altijd offerplechtigheden (vgl. v. 7 en Exod. XX noot 19) werden in acht genomen. - Hebr.: ‘welke zij op het veld slachten’, d.i. gewoon zijn te slachten. - <hi type="italic">Als vredeoffers</hi>, naar de wijze van die offeranden, wordt in het volgende vers toegelicht.</div>
<div id="n1873"><hi type="italic">Duivelen</hi>, Hebr. ‘bokken’. Waarschijnlijk wordt hiermede gedoeld op eene vereering van afgoden in bokkengestalte, zooals die in Egypte gebruikelijk was. - Waarom de afgoderij <hi type="italic">hoereeren</hi> heet, verklaart Exod. XXXIV noot 12. - Van de latere wijziging dezer wet ten gevolge van den veranderden toestand spreekt Deut. XII 15, 16, 21-25. Zij bleef echter, gelijk daar blijkt, in haar beginsel, bijzondere toeheiliging aan Jehova, <hi type="italic">altijddurend.</hi></div>
<div id="n1874">Ook de herhaling dezer reeds gekende wet (I 3; III 2) betreffende de vanouds (Exod. XX noot 19) gebruikelijke <hi type="italic">brandoffers</hi> en <hi type="italic">slachtoffers</hi>, d.i. vredeoffers, bedoelt in hoofdzaak, evenals de vorige, de wering der afgoderij. Vgl. Deut. XII 4, 5, 13, 14. Waarschijnlijk op straffe des doods, gelijk het zinverband doet vermoeden (Gen. XVII noot 8), gold ook voor de vreemdelingen die wet, opdat niet hun slecht voorbeeld verderfelijk op het volk zou werken.</div>
<div id="n1875"><hi type="italic">Mijn</hi> vergramd <hi type="italic">aangezicht</hi>, m.a.w. Ik zal met gramschap hem aanzien.</div>
<div id="n1876">Op wat wijze <hi type="italic">de ziel</hi> of het leven <hi type="italic">in het bloed</hi> is, verklaart Gen. IX noot 4, waar ook de eerste reden is aangewezen van dit aloude verbod om <hi type="italic">bloed</hi> alleen en vleesch met bloed te gebruiken. De tweede reden wordt hier genoemd. De barmhartige God bestemde het bloed tot middel van verzoening. Wanneer het bloed van het offerdier vergoten werd, zou Hij het aan Hem geofferde leven aannemen in ruil van het door de zonde verbeurde menschenleven.</div>
<div id="n1877">In onwetendheid of onbedachtzaamheid. Anders gold Num. XV 30. Vgl. ook Exod. XXII 31; Lev. XI 40.</div>
<div id="n1878">De straf voor <hi type="italic">zijne ongerechtigheid,</hi> tenzij hij een zondoffer opdraagt. Vgl. V 1 en 2. Wederom is hier onwetendheid of onbedachtzaamheid verondersteld.</div>
<div id="n1879"><hi type="italic">Daardoor leven</hi>, d.i. gelukkig leven. Van een tijdelijke belooning is zeker hier en elders (Exod. XX 12; XXIII 26; Deut. VII 13) allereerst sprake. Echter sluit die belofte geenszins het eeuwige leven uit, dat ook in het Oude Verbond, om wille der verdiensten van Christus, eenmaal het loon zou zijn van allen, die met kinderlijke gehoorzaamheid Gods wil vervullen. De telkens terugkeerende zegswijze <hi type="italic">Ik ben de Heer</hi> wijst nadrukkelijk op de verplichting om de wetten van den Heer, van Jehova, den God des Verbonds (Exod. III noot 12 en 14), te vervullen.</div>
<div id="n1880">Hiermede is in het algemeen het huwelijk tusschen de naaste bloed- en aanverwanten verboden. Reeds de natuurlijke rede leert, dat de echtelijke liefde niet vereenigbaar is met den eerbied, dien men aan zijne naaste betrekkingen verschuldigd is, en het moet aan de verstomping van het zedelijke gevoel geweten worden, dat bij sommige heidensche volken (zooals oudtijds de Egyptenaren, de Chanaänieten en de Perzen) het huwelijk zelfs tusschen de naaste bloedverwanten gebruikelijk werd. Ook is die wet, welke de natuur reeds leert, van onberekenbaar nut. Zij verschaft aan het schaamtegevoel en aan de zedelijkheid een veilig toevluchtsoord in den kring van het huisgezin, en daar zij de huwelijksverbintenissen tusschen de verschillende familiën noodzakelijk maakt, bevordert zij zoo allerkrachtigst door de vermenigvuldiging der familiebanden de eendracht in de maatschappij.</div>
<div id="n1881">De volgende voorschriften zijn, evenals in het algemeen alle wetten, rechtstreeks tot de mannen gericht, omdat alleen zij in Israël als zelfstandige personen golden. - Duidelijk is hier de bloedschande ten aanzien der <hi type="italic">moeder</hi> verboden. Vooraf wordt echter ook de <hi type="italic">vader</hi> genoemd, wijl de oneer der vrouw ook de oneer van haren man is: zij zijn één vleesch (Gen. II 24).</div>
<div id="n1882">Van de stiefmoeder of ook van de bijvrouw des vaders. Vgl. XX 11; Deut. XXVII 20.</div>
<div id="n1883">De halve <hi type="italic">zuster</hi> kon <hi type="italic">in het</hi> ouderlijke huis als wettig kind uit eene andere moeder of wel <hi type="italic">daarbuiten</hi> als onwettig kind des vaders of als kind uit een ander huwelijk der moeder geboren zijn.</div>
<div id="n1884">Zij is, in rechte lijn van u afstammend, uw eigen bloed en met u als het ware één vleesch.</div>
<div id="n1885">Wellicht werd dit reeds in v. 9 vervatte voorschrift herhaald om nadrukkelijk alle beroep op Abraham's voorbeeld te weren. Vgl. Gen. XX 12. Volgens anderen verbiedt hier het Hebr. het huwelijk met de stiefdochter des vaders. Zulk een uiterst streng verbod is echter minder waarschijnlijk.</div>
<div id="n1886"><hi type="italic">En</hi> heeft hier, evenals in v. 7, de verklarende beteekenis van ‘te weten’.</div>
<div id="n1887">Eene uitzondering op deze wet geeft Deut. XXV 5.</div>
<div id="n1888">Hebr.: ‘van eene vrouw en van hare dochter’. Moeder en dochter te gelijker tijd of na elkander tot huisvrouw te hebben, wordt hier verboden.</div>
<div id="n1889">Met de zuster der gestorven huisvrouw was dus het huwelijk geoorloofd.</div>
<div id="n1890"><hi type="italic">Moloch,</hi> dat ‘koning’ beteekent, was de naam van den afgod der Ammonieten ten tijde van Salomon (III Reg. XI 7). Een afgod van dien naam werd echter reeds lang te voren door de oude Chanaänieten en Pheniciërs gehuldigd, gelijk ook de vele met dat woord samengestelde persoonsnamen bewijzen. Hem werden de kinderen, <hi type="italic">het zaad, toegewijd</hi> ‘door het vuur’. Vgl. IV Reg. XXIII 10. Volgens enkelen zou dit alleen van een doorgaan door het vuur te verstaan zijn, maar dat het, althans dikwijls, op een werkelijk verbranden doelt, is zeker. Vgl. o.a. Deut. XII 31; II Par. XXVIII 3; Psal. CV 37, 38; Jer. VII 31.</div>
<div id="n1891">Hebr.: ‘welke Ik uitdrijf’. De straf wordt als nabij voorgesteld, evenals in de volgende verzen 27 en 28 de aanstaande en zekere verovering van Chanaän als reeds geschied gedacht is.</div>
<div id="n1892">Vgl. Gen. XVII noot 8. Dat op vele dier misdaden de doodstraf stond, leert hoofdst. XX.</div>
<div id="n1893">Vgl. XI noot 38.</div>
<div id="n1894">Anders dan Exod. XX 12 heeft in het Hebr. hier de <hi type="italic">moeder</hi> de eerste plaats, wellicht ter aanwijzing dat het ouderlijke recht van vader en moeder hetzelfde is. Ook werd ‘eeren’ in <hi type="italic">vreezen</hi> veranderd, mogelijk om te beteekenen, dat met de betooning van eerbied, ook in het hart kinderlijke vrees, eerbiedig ontzag gepaard moet zijn.</div>
<div id="n1895">Vgl. VII 11-18 en XXII 29, 30, waaruit blijkt, dat hier het <hi type="italic">vredeoffer</hi> niet als dankoffer, maar als offer krachtens gelofte of als geheel vrijwillig offer bedoeld is, gelijk het waarschijnlijk het meest gebracht werd.</div>
<div id="n1896">Hebr.: ‘zult gij niet den rand (de kanten) van uwen akker geheel afmaaien’.</div>
<div id="n1897">In het gericht mag geen valsch medelijden met <hi type="italic">den arme</hi>, geen menschelijk opzicht voor <hi type="italic">den machtige</hi> invloed uitoefenen.</div>
<div id="n1898">Gij zult den onschuldige niet naar het leven staan. Vgl. Exod. XXIII 7.</div>
<div id="n1899">Wanneer iemands handelwijze u onrechtmatig toeschijnt en leed doet, koester geen heimelijken wrok tegen hem, maar wijs hem openhartig terecht. <hi type="italic">Openlijk</hi>, dat in het Hebr. ontbreekt, staat hier in tegenstelling met de verborgenheid van den haat. Door die vrijmoedige terechtwijzing wordt veelal de zondige haat met hare niet zelden erge gevolgen voorkomen en blijft men tevens vrij van verantwoordelijkheid in vreemde zonden.</div>
<div id="n1900"><hi type="italic">Uwen vriend</hi>, d.i. uwen naaste, gelijk het Hebr. woord v. 16 door de Vulgaat vertaald is. - <hi type="italic">Gelijk u zelven</hi> ziet niet op de maat, maar op den aard der naastenliefde. Zij moet op de liefde voor ons zelven, welke, vooral in de zaak van het eeuwig heil, den voorrang heeft, gelijken als op haar toonbeeld.</div>
<div id="n1901"><hi type="italic">Uit tweeërlei</hi> ongelijksoortige stoffen, wol en linnen. Vgl. Deut. XXII 11. Geheel het verbod had de strekking om Israël eerbied in te prenten voor de wetten der natuur en het aldus met afschuw te vervullen tegen de onnatuurlijke zonden, welke gewoonlijk de schande en vloek van alle heidendom zijn. Vgl. Rom. I 26, 27.</div>
<div id="n1902">Voor <hi type="italic">huwbaar</hi> heeft het Hebr.: ‘aan een man verloofd’. Van eene onvrije, tot bijvrouw bestemde (Exod. XXI 7), is sprake. Op hoererij met eene vrije, verloofde maagd stond de doodstraf der beide schuldigen. Vgl. Deut. XXII 23, 24.</div>
<div id="n1903">Dit offer was, gelijk het Hebr. zegt, een ‘schuldoffer’. Vgl. V noot 12.</div>
<div id="n1904">Zoo heeten hier hun eerste vruchten, gelijk uit den grondtekst en uit het zinverband duidelijk blijkt, ter aanduiding hunner wettelijke onreinheid. Drie jaren lang moesten die vruchten, wanneer ze gezet waren, worden weggenomen. Dit gebod bedoelde niet louter eene hulde aan het opperste eigendomsrecht van God. Waarschijnlijk had het ook de strekking de jonge boomen voor ontijdige verspilling van kracht te bewaren en ze tot vollen wasdom en vruchtbaarheid te doen komen.</div>
<div id="n1905">Dan zou die vrucht eerst genietbaar geacht en als eerstelingvrucht den Heer aangeboden worden.</div>
<div id="n1906">Vgl. XVII noot 6.</div>
<div id="n1907">Ook de grondtekst is niet geheel duidelijk, maar zeker moet het verbod begrepen worden in verband met de bijgeloovige gebruiken der heidenen. Zoo sneden zich Arabische stammen, volgens Herodotus, hunnen afgod ter eere, het hoofdhaar behalve op de kruin of bij het voorhoofd af (vgl. Jer. IX 26; XXV 23; XLIX 32) en schoren zij of geheel den baard weg of lieten alleen op de bovenlip het haar groeien.</div>
<div id="n1908">Dat hartstochtelijk en niet zelden bijgeloovig rouwbedrijf was oudtijds bij verschillende volken van het Oosten in zwang en schijnt ook nu nog niet geheel verdwenen te zijn. Ondanks het verbod kwam het later bij het volk van Juda voor. Zie Jer. XVI 6 en in den grondtekst XLI 5.</div>
<div id="n1909">Het bekende tatoueeren geschiedde bij de heidenen veelal ter eere der afgoden. Vgl. Apoc. XIII 16.</div>
<div id="n1910">Een gruwel van het diepgezonken heidendom, waarmede gewoonlijk rechtstreeks godsdienstige hulde aan de afgoden bedoeld werd.</div>
<div id="n1911"><hi type="italic">Hebt vrees</hi> of ontzag, doordat gij de schandelijke zeden der afgodendienaars verafschuwt. De eerbied voor het <hi type="italic">heiligdom</hi> werd geschonden niet enkel door wettelijk onrein (XV 31) of onvoorbereid (XVI 2) aldaar te verschijnen, maar ook en niet het minst door de vereering der afgoden (XX 3). Van de <hi type="italic">onderhouding der sabbatdagen</hi> (Exod. XXXI noot 6) wordt wederom melding gemaakt in verband met het volgende gebod wegens de godsdienstige bijeenkomst des volks op die dagen bij het <hi type="italic">heiligdom.</hi></div>
<div id="n1912">Volgens het Hebreeuwsch vermoedelijk ‘doodenbezweerders’. Vgl. I Reg. XXVIII 7 en 11.</div>
<div id="n1913">De hooge leeftijd veronderstelt een hoogere voorzichtigheid en wijsheid, en als het vermoedelijke teeken daarvan heeft die leeftijd recht op eerbied.</div>
<div id="n1914">Hebr.: ‘niet verdrukken’.</div>
<div id="n1915">Een opmerkelijke toevoeging aan het reeds in Exod. XXII 21 en XXIII 9 gegeven gebod.</div>
<div id="n1916">Het Hebr. heeft in plaats van <hi type="italic">gewichten</hi> ‘steenen’, te weten weegsteenen, in plaats van <hi type="italic">schepel</hi> en <hi type="italic">zesdemaat</hi> ‘epha’ en ‘hin’. De epha was een maat voor droge waren, de hin was een maat voor vochten. Vgl. Exod. XXIX noot 35. Volgens gemaakte berekening zou de epha ruim twintig, naar anderen echter ongeveer negen en dertig liter bedragen hebben. De hin bedroeg een zesde van de epha.</div>
<div id="n1917">Vgl. XVIII noot 12. De meeste strafbepalingen van dit hoofdstuk hebben betrekking op hoofdst. XVIII, eenige op hoofdst. XIX.</div>
<div id="n1918">Het <hi type="italic">geslacht</hi> of de familie was op de eerste plaats verplicht tegen den boosdoener op te treden. Vgl. verder Exod. XXXIV noot 12.</div>
<div id="n1919">Vgl. XIX noot 20. <hi type="italic">En met hen hoereert</hi>, Hebr. ‘om hen na te hoereeren’. Wie dergelijke dienaars der duivelen raadpleegde, nam deel in hunne boosheid, welke, evenals de afgoderij, geestelijke ontucht was.</div>
<div id="n1920">Op hem zelf komt alle verantwoordelijkheid. Hij heeft zich door eigen schuld den dood berokkend.</div>
<div id="n1921">Dat ook de grondtekst een <hi type="italic">levend</hi> verbranden bedoelt, mag betwijfeld worden. Waarschijnlijk werd steeds de doodstraf door steeniging voltrokken en gebeurde daarna, waar het de ergste booswichten gold, de verbranding. Vgl. Jos. VII 15 en 25. - Ook de vrouwen moesten sterven, wijl beider instemming en schuld verondersteld wordt.</div>
<div id="n1922">Ook <hi type="italic">het dier</hi>, om het afgrijzen tegen zulke onnatuurlijke gruwelen zoo diep mogelijk in te prenten.</div>
<div id="n1923">Schijnt de straf in vergelijking met de overtreding der natuurwet uiterst streng, de schuld werd verzwaard door de bijkomende overtreding van het nadrukkelijke gebod Gods. Ook kan hier bijgevoegd worden, dat al de in dit hoofdst. genoemde strafbepalingen zijn uitgevaardigd met het oog op de zeden der heidenen (v. 23), die door onnatuurlijken wellust hunne afgoden eerden. Afgoderij nu verdiende als majesteitsschennis van God den dood. Vgl. Exod. XXII noot 15.</div>
<div id="n1924">Volgens eenigen beteekent die zegswijze, dat zij met den dood gestraft moeten worden, volgens anderen behoudt God zich hier (en ook in v. 20 en 21) alle strafpleging voor, of is althans de doodstraf niet bedoeld.</div>
<div id="n1925">Volgens eenigen zullen zij, alvorens kinderen te verwekken, gedood worden, volgens anderen zal zulk een huwelijk door God met onvruchtbaarheid gestraft worden, of wel, gelijk de H. Augustinus meent, zullen de kinderen uit zulk een vereeniging onwettig zijn en van de rechten der wettige kinderen verstoken blijven.</div>
<div id="n1926">Vgl. XI noot 5.</div>
<div id="n1927">Vgl. XIX 31. De daar genoemde toovenaars en waarzeggers zijn bedoeld, gelijk uit het Hebr. blijkt.</div>
<div id="n1928">De hier bedoelde wettelijke verontreiniging, welke zeven dagen duurde, werd beloopen door aanraking van een doode en door een sterfhuis binnen te gaan (Num. XIX 11 en 14).</div>
<div id="n1929">Ook, volgens velen, wegens zijne vrouw, welke wellicht hier niet genoemd is, omdat zij vanzelf hem het naaste bestond. Dit zou ook blijken uit de afwijking van den gewonen regel bij Ez. XXIV 16-18.</div>
<div id="n1930">Een verbod van rouwbedrijf over de dooden, dat, als heidensch misbruik, geheel Israël (Deut. XIV 1; Lev. XIX 27, 28), maar bij uitnemendheid den priesters om hun heiligen staat (zie v. 6) betrof. Het Hebr. heeft: ‘Zij zullen geene kaalheid op hun hoofd maken en den rand van hunnen baard zullen zij niet afscheren’ enz.</div>
<div id="n1931"><hi type="italic">En</hi>, d.i. te weten. Het Hebr. heeft: ‘de vuuroffers des Heeren, het brood’ enz. Waarom de offeranden het brood of de spijs van God heeten, verklaart III noot 11. Ook in v. 8, 17, 21 en 22 heeft <hi type="italic">brooden</hi> dezelfde overdrachtelijke beteekenis van ‘offeranden’.</div>
<div id="n1932">Het Hebr. heeft ‘het brood’. Zie vorige noot.</div>
<div id="n1933">Vgl. XX noot 5.</div>
<div id="n1934">Vgl. X noot 5.</div>
<div id="n1935">Om aan eene lijkplechtigheid deel te nemen.</div>
<div id="n1936">Hebr.: ‘want de wijding der zalfolie van zijnen God’ enz. Vgl. X 7.</div>
<div id="n1937">Hebr.: ‘opdat hij zijn zaad onder zijne volksgenooten niet onteere’. De kinderen des hoogepriesters mochten niet geminacht worden om de oneer hunner moeder. Uit het voorgaande wordt afgeleid, dat aan den hoogepriester de veelwijverij niet geoorloofd was.</div>
<div id="n1938">Een in het oog vallend of hinderlijk lichaamsgebrek, dat bij het volk den eerbied voor het heilig dienstwerk verminderen kon en te kort deed aan de vereischte volmaaktheid der aan Gods majesteit verschuldigde hulde.</div>
<div id="n1939">Het Hebr. noemt <hi type="italic">den neus</hi> niet, maar heeft: ‘verminkt (in het aangezicht) of te lang uitgegroeid’.</div>
<div id="n1940">Het Hebr. heeft hier hetzelfde woord als Gen. XLI 3, dat vertaald kan worden ‘door ziekte vermagerd’.</div>
<div id="n1941">Volgens anderen is van eene verminking der teeldeelen sprake.</div>
<div id="n1942">Het Hebr.: ‘wat het brood van zijnen God betreft, van de allerheiligste en van de heilige (offerspijzen) mag hij eten’. Vgl. II noot 4 en V noot 13.</div>
<div id="n1943">In het Hebr. is dat <hi type="italic">voorhangsel</hi> genoemd, waarbinnen (zie Exod. XXVI 31 en Lev. XVI 2) alleen de hoogepriester mocht komen. Het woord wordt echter in wijderen zin begrepen van de gordijn aan den ingang des tabernakels (Exod. XXVI 36). Zulk een gebrekkige was van het priesterlijke werk uitgesloten en mocht daarom noch in den tabernakel gaan noch tot het brandofferaltaar in het voorhof naderen.</div>
<div id="n1944">Zij moeten het hun bestemde deel der offeranden met eerbied behandelen en vooral (zie v. 3 en volg. verzen) in staat van onreinheid zich van het eten der heilige spijzen onthouden. <hi type="italic">Den naam van</hi> enz. Het Hebr. heeft: ‘Mijn heiligen naam niet onteeren, ten aanzien van hetgeen dezen Mij toeheiligen’.</div>
<div id="n1945"><hi type="italic">Nadert</hi> om er van te eten.</div>
<div id="n1946">Dit kan verstaan worden van alle priesterdeel der offergaven, hetzij dit (vgl. II noot 4) heilig of allerheiligst is. Alleen echter het heilige liep gevaar door onreinen te worden gegeten, want hetgeen allerheiligst was, moest binnen het voorhof genuttigd worden en tot die heilige plaats had de onreine geen toegang.</div>
<div id="n1947">Vergaan <hi type="italic">voor den Heer</hi>, Hebr.: ‘voor mijn aangezicht weg’, heeft bij zondere beteekenis. De gezalfde priesters hadden het voorrecht tot God te naderen (X 3) en stonden bij hun heilig dienstwerk voor zijn aangezicht (Judic. XX 28 in den grondtekst).</div>
<div id="n1948">Nauwkeuriger naar het Hebr.: ‘totdat hij rein is’ te weten wettelijk rein verklaard. Vgl. XIV 20 en XV 13-15.</div>
<div id="n1949">Iets of iemand (Num. XIX 22).</div>
<div id="n1950"><hi type="italic">Quasi, als</hi>, ontbreekt in den grondtekst. Vgl. XV 16.</div>
<div id="n1951">Vgl. XI 29.</div>
<div id="n1952">De grondtekst bedoelt de aanraking van een onreinen mensch, bijv. van een melaatsche (XIII 45).</div>
<div id="n1953">De tot zijn levensonderhoud bestemde spijs.</div>
<div id="n1954">Hebr. ‘verscheurd’. Een algemeen gebod, dat echter voor de priesters op bijzondere wijze geldt. Vgl. Exod. XXII noot 22.</div>
<div id="n1955">Waarschijnlijk bedoelt de grondtekst een sterven wegens de overtreding der priesterlijke spijswetten en is niet juist <hi type="italic">het heiligdom</hi> als plaats der bestraffing aangewezen.</div>
<div id="n1956">Die niet van priesterlijk geslacht is. Vgl. Exod. XXIX noot 27.</div>
<div id="n1957">Alleen zij, die waarlijk tot het huis des priesters behoorden. De gekochte, niet Hebreeuwsche slaaf werd in Israël ingelijfd door de besnijdenis. Vgl. Gen. XVII 12 en Exod. XII 44.</div>
<div id="n1958"><hi type="italic">Met iemand</hi> enz. Hebr. ‘met een vreemden man’. Vgl. noot 13. <hi type="italic">Eerstelingen.</hi> Hebr. ‘het hefoffer der heilige gaven’, te weten het priesterlijke deel dier offergaven, welke in het huis des priesters gegeten werden.</div>
<div id="n1959"><hi type="italic">In onwetendheid</hi>, vgl. IV noot 1. - De hoogere waarde van het heilige, dat <hi type="italic">hij gegeten heeft</hi> en niet terug kan geven, wordt door de boete van het <hi type="italic">vijfde deel</hi> als toegift uitgedrukt. - De laatste woorden luiden in het Hebr.: ‘en (alzoo) zal hij den priester het heilige (terug) geven’.</div>
<div id="n1960">Het Hebr. der twee laatste verzen wordt veelal zoo verstaan, dat de priesters noch zelf in onreinen staat de heilige spijzen zullen verontreinigen noch over andere Israëlieten straf zullen brengen, doordat zij hun het gebruik dier spijzen zouden veroorloven.</div>
<div id="n1961">Hebr. ‘tot uw welgevallen’, te weten: opdat het u ten welgevallen strekke bij God.</div>
<div id="n1962">Zonder eenig gebrek. Vgl. I noot 4.</div>
<div id="n1963">Hebr. ‘verminkt’.</div>
<div id="n1964">Volgens het Hebr. is een stuk groot of klein vee bedoeld, waarvan eenig lichaamsdeel te lang (zie XXI noot 12) of wel te kort is.</div>
<div id="n1965">In verband met de laatste woorden van het vorige vers <hi type="italic">in uw land</hi> enz. zegt de grondtekst, dat zulke verminkte dieren ook niet van uitlanders gekocht en tot <hi type="italic">brooden</hi> of spijzen voor God, tot offerdieren (XXI noot 4), bestemd mogen worden.</div>
<div id="n1966">Vgl. Exod. XXII 30 en de noot. Waarschijnlijk strekte ook deze bepaling en die van het volgende vers, om het volk van moedwillige wreedheid af te houden en zachtaardigheid van zeden te leeren. Vgl. Exod. XXIII 19 en Deut. XXII 6.</div>
<div id="n1967">Vgl. VII 15 en XIX noot 3.</div>
<div id="n1968">Veelal wordt het Hebr. vertaald: ‘welke gij als heilige bijeenkomsten zult uitroepen’ of ‘afkondigen’. Dezelfde zegswijze wordt in v. 4 met <hi type="italic">celebrare, vieren</hi>, vertaald. In plechtige bijeen komst moest Israël zijn kerkelijke feesten vieren.</div>
<div id="n1969">Hebr.: ‘den zevenden dag is het de rust van den sabbat (of: volledige rust), heilige bijeenkomst’. Hoewel duidelijk onderscheiden van de jaarlijksche feesten des Heeren (zie het volgende vers), opent hier de sabbat als de dag des Heeren bij uitnemendheid hunne reeks en staat hij ook te dezer plaatse voor de eerste maal uitdrukkelijk aangewezen als een dag, waarop het volk, God ter eere, bijeen zal komen. Vgl. verder Exod. XX 8-11; XXIII 12 en XXXI 13-17.</div>
<div id="n1970">Hebr.: ‘feesten des Heeren, heilige bijeenkomsten, welke gij zult uitroepen’ enz.</div>
<div id="n1971">Vgl. Exod. XII 2, 6 en 11 en de aanteekeningen.</div>
<div id="n1972">Vgl. voor v. 6-8 Exod. XII 15, 16 en de aanteekeningen. Voor <hi type="italic">allerplechtigst en heilig</hi> (v. 7) en <hi type="italic">plechtiger en heiliger</hi> (v. 8) heeft het Hebr.: ‘heilige bijeenkomst’. Vgl. noot 1.</div>
<div id="n1973">Welke <hi type="italic">oogst</hi> bedoeld wordt, is duidelijk. Omstreeks den tijd van Paschen, in April, werd met het oogsten der <hi type="italic">gerst</hi> een begin gemaakt, terwijl eerst twee of drie weken later de tarwe rijp werd.</div>
<div id="n1974"><hi type="italic">Opheffen</hi>, Hebr. ‘bewegen’. Vgl. Exod. XXIX noot 17. <hi type="italic">Daags na den sabbat</hi> beteekent daags na den feestdag der ongedeesemde brooden of m.a.w. is de zestiende dag der maand Abib (Nisan). Voor deze meest gewone en aloude verklaring pleit, dat ook de groote verzoendag (v. 32 en XVI 31) <hi type="italic">sabbat</hi> genoemd wordt. - In het Hebr. luidt de tweede helft van het vers: ‘daags na den sabbat zal de priester ze bewegen’.</div>
<div id="n1975">Hebr.: ‘En zijn spijsoffer (nl. als bijoffer van het brandoffer) twee tienden meelbloem (vanzelf hier gerstemeel) met olie gemengd’ enz. <hi type="italic">Twee tienden</hi>, dubbel zooveel als gewoonlijk (Exod. XXIX 40), werden verordend, want het paste bij een oogstfeest overvloediger nog dan anders van Gods gaven aan God terug te geven. Vgl. verder Lev. XIX noot 24 en II noot 2.</div>
<div id="n1976">Vgl. voor <hi type="italic">gerooste</hi> aren II noot 10.</div>
<div id="n1977">Vandaar de naam van hoogfeest der Weken. Zie Exod. XXXIV 22 en XXIII noot 13.</div>
<div id="n1978">Hebr.: ‘twee brooden ter beweging’. <hi type="italic">Twee</hi> gewone en daarom ook <hi type="italic">gedeesemde brooden</hi>, zooals Israël die in zijne <hi type="italic">woonplaatsen</hi> at, tarwebrooden (Exod. XXIV 22), werden dan, als <hi type="italic">eerstelingen</hi> van den geëindigden tarwenoogst, door de plechtigheid der beweging (Ex. XXIX noot 17) aan God aangeboden. Evenmin als de schoof der eerste aren (v. 11) kwamen zij op het altaar, waarop ook nooit iets gedeesemds geofferd werd. Vgl. v. 20 en II 11 en 12.</div>
<div id="n1979">Vgl. Num. XXVIII 26-31, waar een klem verschil in de getallen (hier één var en twee rammen, daar twee varren en één ram) bestaat, dat waarschijnlijk aan eene vergissing van afschrijvers te wijten is. - In plaats van <hi type="italic">met hunne bijoffers</hi> heeft het Hebr.: ‘en hun spijsoffer en hunne drankoffers’.</div>
<div id="n1980"><hi type="italic">Die</hi>, d.i. de twee lammeren. Na <hi type="italic">opgeheven</hi>, d.i. na door de plechtigheid der beweging den Heer aangeboden en als vredeoffers geslacht te zijn, werden hunne offerstukken (III 9-11) op het altaar verbrand en behoorden zij overigens, niet enkel voor het priesterlijke gedeelte (VII 34), maar in hun geheel aan den priester als vertegenwoordiger van het volk. - Het vleesch van het zondoffer des volks (v. 19) werd verbrand volgens de wet van IV 21. Vgl. aldaar noot 9.</div>
<div id="n1981">Het Hebr. spreekt hier wederom van een heilige bijeenkomst.</div>
<div id="n1982">De dank aan God moet zich ook in de werken der naastenliefde toonen. Vandaar deze herhaling van XIX 9. Vgl. Deut. XXIV 19-22.</div>
<div id="n1983">De eerste dag der maand Tischri, thans de Joodsche nieuwjaarsdag. Hoewel de Hebreërs naast het kerkelijke ook een burgerlijk of juister een huishoudelijk jaar hadden, dat met de inzameling der vruchten eindigde (Exod. XXIII 16) en met het toebereiden en bezaaien der akkers aanving, schijnt toch de vaststelling van dezen burgerlijken nieuwjaarsdag uit lateren tijd te zijn, daar volgens Exod. t.a.p. het Loofhuttenfeest van den vijftienden Tischri op het einde des jaars gevierd wordt. Ook maakt het Oude Testament nergens van een burgerlijk nieuwjaarsfeest melding. Wellicht dagteekent de eerste Tischri als nieuwjaarsdag uit den tijd der Syrische overheersching, toen de Seleuciedische tijdrekening, welke omstreeks de nachtevening van September het jaar begint, bij de Joden in gebruik kwam.</div>
<div id="n1984">Hebr.: ‘een rustdag, een herinnering van (door) geschal, een heilige bijeenkomst’. Het plechtige <hi type="italic">bazuingeschal</hi> herinnerde er aan, dat de <hi type="italic">zevende</hi> maand, de sabbatmaand, begon en geheiligd moest worden.</div>
<div id="n1985">Hebr. ‘een vuuroffer’, verzamelwoord voor ‘vuuroffers’. Vgl. voor de buitengewone offers van dien dag Num. XXIX 2-6.</div>
<div id="n1986">De grondtekst spreekt wederom van een heilige bijeenkomst.</div>
<div id="n1987">Vgl. XVI noot 22. Vgl. voor <hi type="italic">brandoffer</hi> noot 18.</div>
<div id="n1988">Vgl. voor sabbat van rust XVI noot 24. Duidelijker nog stelt de grondtekst den aanvang der zelfkastijding of onthouding op den negenden dag ‘des avonds’, nl. bij zonsondergang.</div>
<div id="n1989">Hebr.: ‘Op den eersten dag heilige bijeenkomst’.</div>
<div id="n1990">Hebr.: ‘vuuroffer’. Dat niet alleen brandoffers werden opgedragen, leert Num. XXIX 12-39.</div>
<div id="n1991">Vgl. de twee vorige noten.</div>
<div id="n1992">Anderen vertalen: ‘een sluitdag is deze’. Ook de Septuagint heeft hier en elders (Num. XXIX 35; Deut. XVI 8; II Par. VII 9; II Esdr. VIII 18), waar hetzelfde Hebreeuwsche woord voorkomt, ‘exodion’, d.i. ‘slot’ of ‘einde’.</div>
<div id="n1993">Hebr.: ‘Dat zijn de feesten van Jehova, welke gij zult uitroepen als heilige bijeenkomsten om Jehova een vuuroffer op te dragen, brandoffer en spijsoffer, slachtoffer en drankoffers, het werk van elken dag op zijnen dag’. Deze woorden vormen het slot van de reeks der hoogfeesten, welke met v. 4 begon.</div>
<div id="n1994">Een uitdrukkelijke vermelding, dat in het voorafgaande niet begrepen is de wekelijksche sabbatsviering met hare offeranden (Num. XXVIII 9), alsook het brengen van <hi type="italic">gaven</hi>, eerstelingen en tienden, en gewone offeranden (XXII 18, 21). Na die tusschenrede (v. 37 en 38) wordt nogmaals van het Loofhuttenfeest gesproken en deszelfs beteekenis en wijze van feestviering nader verklaard.</div>
<div id="n1995">Volgens eenigen zijn <hi type="italic">vruchten</hi> letterlijk te verstaan van een soort citroenappelen, volgens anderen zijn daarmede bedoeld de <hi type="italic">palmtakken en meien</hi>, welke de Israëlieten bij de feestvreugde, Jehova lof zingend, in de hand hielden (II Mach. X 6 en 7). Zoo groot was de blijdschap van het Loofhuttenfeest, dat het meermalen (III Reg. VIII 2; XII 32; II Par. VII 8; II Esdr. VIII 14; Ez. XLV 25) eenvoudig ‘feest’ als het feest bij uitnemendheid genoemd wordt.</div>
<div id="n1996">Ziedaar de historische beteekenis van dit meest plechtige hoogfeest. Israël moest zoo de herinnering levendig houden aan Gods wondervolle bescherming gedurende het woestijnleven der vaderen. Te gelijk behield het als feest der inzameling (zie v. 39, vgl. Exod. XXIII 16; XXXIV 22) zijn natuurlijke beteekenis. Alle gewas van het vruchtbare land, ooft, olijfolie en wijn was opgeborgen, en in zijn prachtige loofhutten (II Esdr. VIII 15, 16) het verleden met het heden vergelijkend, bracht Israël dank aan God voor zijn rijke zegeningen. Vandaar de groote, de dubbele vreugde op het Loofhuttenfeest, dat dan ook nog een dag langer dan zelfs het Paaschfeest (vgl. v. 36) duren moest.</div>
<div id="n1997">Vgl. voor v. 2-4 Exod. XXVII 20, 21 en XXXI 8 met de aanteekeningen, alsook XXV 31; XXXVII 17 en Num. VIII 2.</div>
<div id="n1998">Vgl. voor de toonbrooden Exod. XXV 30 en XL 21. <hi type="italic">Twaalf</hi> in getal moesten zij zijn als offergave van geheel het volk der twaalf stammen. Elk brood bedroeg <hi type="italic">twee tienden</hi> der epha. Zie Exod. XXIX noot 35.</div>
<div id="n1999">Volgens de Joodsche traditie werd de <hi type="italic">wierook</hi> in een gouden vat of schotel <hi type="italic">daarop</hi>, Hebr.: ‘op elke rij’, gelegd. Vgl. verder Exod. XXX noot 20.</div>
<div id="n2000">Vgl. II noot 3. In plaats van de brooden, waarvan niets op het altaar kwam, werd de wierook verbrand.</div>
<div id="n2001">Vgl. II noot 4.</div>
<div id="n2002">Deze gebeurtenis werd in de wetgeving ingelascht, wijl zij de aanleiding gaf tot de wet op de godslastering. - Dat ook Egyptenaren bij het volk van Israël waren, verklaart Exod. XII 38</div>
<div id="n2003"><hi type="italic">Den naam</hi> des Heeren of van Jehova (v. 16), den naam bij uitnemendheid.</div>
<div id="n2004">Daarmede betuigden zij op zinnebeeldige wijze alle verantwoording voor de in hun bijzijn gepleegde misdaad op den schuldige alleen neder te leggen. Vgl. I noot 6.</div>
<div id="n2005">Om de afkondiging dezer wet des te nadrukkelijker te maken wordt zij in het volgende vers duidelijker nog en bepaalder herhaald.</div>
<div id="n2006">De herhaling van deze en van de volgende wetten geschiedt (zie v. 22) ter bekendmaking, dat zij, evenals de vorige wet, op allen, ook op de vreemdelingen, toepasselijk zijn.</div>
<div id="n2007">Hebr. ‘gedood’.</div>
<div id="n2008">Vgl. VII noot 26.</div>
<div id="n2009">Het Hebr. zegt, dat dan het land een sabbatsrust moet houden voor den Heer. Op wat wijze zulks gebeuren zou, wordt verder beschreven.</div>
<div id="n2010">Waarschijnlijk begon het sabbatjaar na den oogsttijd in de zevende maand van het kerkelijk jaar (Exod. XXIII noot 14) en wel (vgl. v. 9) op den grooten verzoendag.</div>
<div id="n2011">Hebr. ‘uwer nazireërs’, waarmede de ongesnoeide wijnstokken zijn aangewezen. De hier gebezigde beeldspraak is ontleend aan de verplichting der nazareërs om hunne haren te laten groeien (Num. VI 5).</div>
<div id="n2012">Het was gemeengoed voor allen, en zoo waren daarmede in het bijzonder de armen (Exod. XXIII 11) gebaat. - De bedoeling van het sabbatjaar was niet door het braak liggen van den bodem de vruchtbaarheid des lands in stand te houden of te bevorderen, maar het godsdienstig bewustzijn te verlevendigen en het volk er aan te herinneren, dat hun land het eigendom van Jehova (v. 23) was. Mogelijk werd wel te gelijk hiermede in de behoeften van den bodem voorzien en gaf zeker die instelling velerlei tijdelijk voordeel (vgl. Deut. XV 1-11) aan de arbeidende en minder gegoede klasse; hoofdzaak echter was het hoogere belang. Een rusttijd voor Jehova (zie v. 2), een heilige rusttijd zou het sabbatjaar zijn, waarin het volk meer nog dan anders Gods wet gedenken (Deut. XXXI 10-13) en door werken van godsvrucht den Heer huldigen moest.</div>
<div id="n2013">Passend begon het jubeljaar op dien dag van volledige verzoening (XVI 30); eerst met de volkomen wegneming der zonden neemt eens de volle vreugde der kinderen Gods een aanvang.</div>
<div id="n2014">Waarschijnlijk ontleent het <hi type="italic">jubeljaar</hi> zijnen naam aan het bazuingeschal, waarmede het (zie v. 9) werd aangekondigd. ‘Jobeel’, waarvan ons ‘jubel’, beteekent ‘ram’, ‘ramshoorn’ en ook (zie Exod. XIX 13; Jos. VI 5 in den grondtekst) ‘ramshoorn-bazuin’. - Over den juisten tijd van het jubeljaar is er verschil van meening. Sommigen willen, dat het met het zevende sabbatjaar samenviel en dus (zie noot 3) tot de zevende maand van het <hi type="italic">vijftigste</hi> jaar duurde. Anderen houden, dat het jubeljaar telkens op het zevende sabbatjaar volgde en derhalve dan twee rustjaren steeds na elkander gevierd werden. Nog meenen enkelen, dat het jubeljaar onafhankelijk was van het sabbatjaar, zoodat bijv. tusschen het tweede jubeljaar en het veertiende sabbatjaar een vol jaar verliep.</div>
<div id="n2015">Wie het in Chanaän hem toebehoorende erfgoed had moeten verkoopen, kreeg dat terug, en wie slaaf was geworden, werd wederom vrij. Door die wet werd de oorspronkelijke grondverdeeling volgens de stammen en geslachten in stand gehouden en de onherstelbare verarming en ondergang van behoeftige familiën voorkomen.</div>
<div id="n2016">Het jubeljaar was te vieren als een sabbatjaar. Vgl. v. 4.</div>
<div id="n2017">Zonder arglist moest van weerszijden gehandeld worden. Naarmate het jubeljaar verder verwijderd of dichter bij was, moest de prijs stijgen of dalen. Niet toch het land zelf, maar de oogst des lands tot het jubeljaar werd gekocht en verkocht.</div>
<div id="n2018">De opwerping betreft alleen het sabbatjaar. Zij kon nog sterker gesteld zijn, want wanneer het jubeljaar kwam, volgde dit vermoedelijk (zie noot 7) op het zevende sabbatjaar. Zie echter te dier zake het volgende vers. Van <hi type="italic">zaaien</hi> is het eerst sprake, omdat de aanvang van het sabbatjaar met den aanvang van het huishoudelijk jaar, met den nieuwen zaaitijd samenviel.</div>
<div id="n2019"><hi type="italic">Voor drie jaren.</hi> Er zijn er, die meenen, dat de gestelde opwerping ook met het oog op het zeldzaam voorkomende jubeljaar beantwoord wordt. Dan was er, volgens de tweede in noot 7 gemelde meening, een voorraad noodig niet alleen voor het sabbat- en jubeljaar, maar ook voor het jaar daarna. Volgens anderen echter verklaart vers 22 genoeg, dat <hi type="italic">voor drie jaren</hi> een andere beteekenis heeft en daarmede, vgl. noot 3, aangewezen is de laatste tijd van het zevende jaar, geheel het achtste jaar en het negende jaar tot den oogst.</div>
<div id="n2020">De verkoop geldt slechts tot het jubeljaar. Een enkele uitzondering op die wet geeft XXVII 20, 21.</div>
<div id="n2021">Dit recht ter vernietiging van den verkoop vóór het jubeljaar kon, gelijk volgt, op twee wijzen geschieden.</div>
<div id="n2022">Wie den armen verkooper het naast bestond, had het eerst het recht als losser (Hebr. ‘goëel’) op te treden. Vgl. Ruth III 12; IV 4.</div>
<div id="n2023">Hij zal den koopprijs teruggeven, maar daarvan aftrekken hetgeen de kooper reeds daarvan terug heeft ontvangen, te weten de opbrengsten van het land sedert hij het in bezit heeft. Die bepaling is wel begrijpelijk, daar alle verkoop alleen het vruchtgebruik van den grond betrof en wel voor zoovele jaren, als er nog overig waren tot aan het komende jubeljaar.</div>
<div id="n2024">Daarmede werd ook de kooper niet benadeeld, gelijk uit de vorige noot blijkt.</div>
<div id="n2025">Huizen in de steden konden dus, evenals roerende goederen, van eigenaar wisselen. Zij behoorden niet tot het erfelijk grondbezit der oorspronkelijke grondverdeeling. Geheel anders was bepaald aangaande de huizen der dorpen (zie het volgende vers), de landhuizen of boerderijen, welke met de landerijen één geheel vormden.</div>
<div id="n2026">In de steden der levieten, gelijk de grondtekst zegt. Van die steden spreekt Num. XXXV 1-8.</div>
<div id="n2027">Die huizen stonden gelijk met de grondbezittingen der andere Israëlieten, wijl ze den levieten in ruil daarvoor waren toegewezen als erfbezit bij de eerste verdeeling des lands.</div>
<div id="n2028">Die <hi type="italic">landerijen</hi> (vgl. Num. XXXV 3-5) waren geheel en al onvervreemdbaar, wellicht om de levieten en priesters van de uiterste armoede te vrijwaren en zoo te verhinderen, dat hun verheven staat, tot schade van het algemeen welzijn, in minachting kwam.</div>
<div id="n2029">Ter inleiding van hetgeen v. 39 en volgende verzen betreffende de Israëlietische lijfeigenen of slaven verordend is, wordt eerst de vermaning gegeven den nood van den arme niet te misbruiken. Zoo deze in slavernij geraakt, moet dit althans niet geschieden ten gevolge van de liefdelooze bejegening zijner medeburgers.</div>
<div id="n2030">Hebr.: ‘geen rente en geen overmaat’. Alle gewin, of in geld of op andere wijze, was verboden. Zie echter Deut. XXIII 20.</div>
<div id="n2031">Hebr.: ‘en niet tegen overmaat zult gij uwe levensmiddelen geven’. Het geleende koren mocht niet met een overwinst of <hi type="italic">overmaat</hi> van koren teruggevorderd worden.</div>
<div id="n2032">Vgl. hierbij Exod. XXI 2-6, waar van de behandeling der Israëlietische slaven gezwegen wordt. Hunne vrijlating in het zevende jaar blijft hier buiten sprake, omdat te dezer plaatse alleen gehandeld wordt over de voorschriften van het jubeljaar. Dan zou iedere Hebreeuwsche slaaf, al was ook zijn diensttijd nog niet verstreken, vrij worden. Een enkele uitzondering geeft Exod. XXI 6.</div>
<div id="n2033">Hebr. ‘met hardheid’.</div>
<div id="n2034">Zonder dat het jubeljaar in hunnen toestand verandering brengt.</div>
<div id="n2035">Het Hebr. wijst waarschijnlijk alleen bloedverwanten, geen aanverwanten als lossers aan.</div>
<div id="n2036">De prijs van den verkoop was vanzelf hooger of lager geweest naar gelang van den langeren of korteren tijd tot aan het jubeljaar. Bij de lossing nu moest dezelfde berekening in acht genomen worden. Had iemand zich bijv. voor twaalf jaren verkocht tegen een prijs van zestig sikkels, dan werd elk jaar op vijf sikkels geschat, zoodat hij bij lossing zooveel maal vijf sikkels terug moest geven als er nog dienstjaren tot aan het jubeljaar overbleven.</div>
<div id="n2037">Het jubeljaar der Israëlieten, het jaar der vrijlating (Ez. XLVI 17), was eene afschaduwing van de volheid der tijden, wanneer de Verlosser zou komen om de vrijheid der kinderen Gods te prediken en te bewerken. (Vgl. Luc. IV 19).</div>
<div id="n2038">Evenals het boek des verbonds (Exod. XXIV 7 en 4), eindigt ook de wetgeving bij den Sinaï, waarin de verordeningen van genoemd boek meer zijn ontwikkeld, met beloften en bedreigingen, welke echter hier meer dan Exod. XXIII 20-33 in bijzonderheden gaan. Vgl. ook Deut. XXVIII-XXX, waar wederom, maar met nog meer uitvoerigheid, hetzelfde geschiedt. Ter inleiding nu dezer slotvermaning dient in v. 1 en 2 de herhaling der meest gewichtige geboden, waarop alle andere geboden als op hunnen grondslag rusten of zelfs waarin alle andere, eenigermate althans, vervat zijn. - <hi type="italic">Gedenksteenen</hi> ter eere der afgoden zijn klaarblijkelijk bedoeld. In plaats van een <hi type="italic">steen met teekens</hi> (volgens anderen: ‘met beeldwerk’) vertaalt de Septuagint ‘waaksteen’ of ‘wachtsteen’. Ook zulke steenen hadden zeker afgodische hulde ten doel en werden, waarschijnlijk ter afwering van onheilen, door de heidenen opgericht. Ze zijn ook Num. XXXIII 52, waar de Vulgaat ‘titulos’, ‘gedenksteenen’ vertaalt, op ééne lijn geplaatst met ‘statuas’, de afgodsbeelden.</div>
<div id="n2039">Bedoeld zijn de vroege en de late regen (Deut. XI 14), de twee regentijden, welke het bergachtige en niet overvloedig noch geregeld met water bedeelde Palestina voor de vruchtbaarheid van den bodem noodig heeft. De vroege regentijd, welke de ontwikkeling van het winterzaad op de akkers bevordert, komt tegen het einde van October en houdt na een korten tusschentijd van droogte, den zaaitijd van gerst en tarwe, tot December en Januari aan. De late regentijd vóór den oogst doet in Maart en April de korrel in de opgeschoten halmen zwellen en bereidt tevens den grond voor het zaaien van sesamkruid (een soort van oliezaad), boonen en andere zomergewassen.</div>
<div id="n2040"><hi type="italic">Boomvruchten</hi>, zooals druiven, olijven, vijgen en dadels behoorden tot de voornaamste voortbrengselen des lands.</div>
<div id="n2041">Omstreeks April werd de gerst en enkele weken later de tarwe gemaaid. De inzameling der druiven begon ongeveer in September, wanneer ook de oogst der zomergewassen een aanvang nam. De zaaitijd van gerst en tarwe viel in November. - Voortdurend zou het vruchtbare land met oogsten op oogsten de bevolking bezigheid en vreugde verschaffen. Vgl. Am. IX 13.</div>
<div id="n2042">Een spreekwoordelijke zegswijze, welke niet streng letterlijk behoeft begrepen te worden. Op tastbare wijze wordt hiermede de sterkte van het volk Gods aangeduid. Vgl. Jud. VII 22; I Reg. XIV 14.</div>
<div id="n2043">Kwistig zal de overvloed zijn en het talrijke volk (zie v. 9) zal zelfs te veel hebben, want komt de oogstijd, dan zal <hi type="italic">het oudste</hi> enz., Hebr. ‘het oude overjarige’, nog niet zijn opgeteerd, maar wegens de overmaat van het nieuwe gewas waardeloos worden.</div>
<div id="n2044"><hi type="italic">Niet verstooten,</hi> maar integendeel hartelijk aanhangen. Hier is de spreekwijze (litotes) gebezigd welke in de zwakte der woorden de kracht der bedoeling des te meer doet uitkomen.</div>
<div id="n2045">Volgens het Hebr. waarschijnlijk ‘uittering en koorts’.</div>
<div id="n2046"><hi type="italic">Zevenmaal</hi>, d.i. u met nog vele andere straffen tuchtigen. De verhardheid in de zonde vordert steeds zwaardere kastijding, wijl de schuld grooter wordt. Vgl. ook v. 21, 24, 28.</div>
<div id="n2047">Zie voor die plaag Exod. XXIII 29. Vgl. IV Reg. XVII 25.</div>
<div id="n2048"><hi type="italic">Staf des broods</hi> heet meermalen (zie Ez. IV 16; V 16) het dagelijksch brood, omdat het tot onderhoud des levens dient en daarop als op eenen staf het leven steunt. Wordt die staf <hi type="italic">gebroken</hi>, dan heerscht er hongersnood. Het baksel van <hi type="italic">éénen oven</hi>, het brood voor één gezin, strekt dan aan tien gezinnen tot voedsel, en opdat elk toch iets krijge, wordt dan dat weinige <hi type="italic">bij het gewicht</hi> karig afgepast.</div>
<div id="n2049">Hebr. ‘zevenmaal’.</div>
<div id="n2050">Vgl. IV Reg. VI 28; Thren. IV 10. Hetzelfde gebeurde ook volgens Fl. Josephus tijdens de belegering van Jerusalem onder Titus. - De volle uitbarsting der goddelijke gramschap, de allerergste eindkastijding wordt nu in de volgende verzen geschetst.</div>
<div id="n2051"><hi type="italic">Hoogten</hi> zijn de aan de afgodendienst toegewijde hoogten. Zie Num. XXXIII 52. Voor afgodsbeelden heeft het Hebr. ‘chammanim’, ‘zonnezuilen’, welke zuilen vooral door de Pheniciërs ter eere van Baäl als zonnegod (Baʽal Chammaan) werden opgericht.</div>
<div id="n2052">Den <hi type="italic">geur</hi> der offeranden. Vgl. Gen. VIII noot 14.</div>
<div id="n2053">Vgl. Jerem. XVIII 16; Thren. II 15.</div>
<div id="n2054">God zal, het zwaard in de vuist, hen uit hun land werpen en in den vreemde verstrooien. Dat zal Hij doen door middel van Israël's vijanden, de werktuigen zijner wraak.</div>
<div id="n2055">De schennis van sabbatjaar en jubeljaar (XXV) zal op die wijze gewroken worden. Met bitterheid wordt dit hier voorgesteld als een welgevallen voor het land, als ware de verlatenheid en onbebouwdheid van den bodem eene schadeloosstelling voor zijn geschonden rechten.</div>
<div id="n2056">Vgl. Exod. XX noot 8.</div>
<div id="n2057"><hi type="italic">Onbesneden</hi> in overdrachtelijken zin: onheilig en misdadig. Vgl. Gen. XVII noot 5. - <hi type="italic">Bidden wegens hunne goddeloosheden</hi> beteekent: bidden om vergeving van hunne goddeloosheden. Hebr. en Septuagint: ‘en dan zullen zij welgevallen hebben in hunne ongerechtigheid’, hetgeen waarschijnlijk beteekent, dat zij de kastijding hunner ongerechtigheid met een boetvaardig hart gewillig zullen aanvaarden. Anderen vertalen in plaats van ‘welgevallen hebben’ of ‘bidden’: ‘boete doen voor hunne ongerechtigheid’. - Ook in v. 34 en 43 komt dezelfde uitdrukking voor.</div>
<div id="n2058">Het land Chanaän, de bijzondere gave des verbonds. God, de eigenaar daarvan (XXV 23), zal het niet onbebouwd laten, maar wederom, na den tijd der boete, het volk des verbonds derwaarts terugvoeren.</div>
<div id="n2059">Voor <hi type="italic">welgevallen hebben</hi> en <hi type="italic">bidden</hi> heeft het Hebr. hetzelfde woord. Vgl. noot 20.</div>
<div id="n2060">Een troostvolle belofte aan het einde der verschrikkelijke bedreigingen en welke, omdat zij allerzekerst in vervulling zal gaan, als reeds vervuld in het profetisch verleden is voorgesteld. - <hi type="italic">En toch</hi>, al zou het ergste geschieden, dat God het volk tot straf zijner boosheid uit Chanaän moest verdrijven, ook dan zal Hij nimmer Israël geheel verwerpen, maar zich voor de overblijvenden toonen de trouwe Jehova, de God des verbonds. Voor de vervulling dier belofte getuigt de terugkeer uit de Babylonische gevangenschap en daarvoor ook zal eens de volheid der tijden getuigen (Rom. XI 25).</div>
<div id="n2061">Vgl. VII noot 26. De laatste woorden vormen het besluit der met hoofdst. XI begonnen reeks van wetten. Hetgeen nog volgt, is slechts een aanvullend aanhangsel.</div>
<div id="n2062">In de grondtekst is sprake niet van <hi type="italic">zich zelven</hi>, letterlijk ‘zijne ziel’, maar van ‘zielen’, d.i. menschen. Men kon ook anderen, op wie men rechten bezat, bijv. zijne kinderen, door gelofte aan God geven. Vgl. I Reg. I 11 en 28. Wie op die wijze aan God werd toegewijd, behoorde aan het heiligdom toe, maar kon met <hi type="italic">een prijs volgens schatting</hi>, met een door de Wet (zie v. 3-8) bepaalden losprijs vrijgekocht worden.</div>
<div id="n2063">Vgl. Exod. XXX noot 9.</div>
<div id="n2064">Waarschijnlijk bij wijze van boete of schadeloosstelling (vgl. V 16), omdat het aan God beloofde niettemin werd behouden.</div>
<div id="n2065">Van een akker in erfbezit is sprake. Het tweede halfvers luidt in het Hebr.: ‘het zaaikoren van een chomer gerst voor vijftig sikkels zilver’, waarmede de wijze van schatting is aangegeven. Zulk een akker gold zooveel maal vijftig sikkels als er chomers zaaikoren noodig waren voor dien akker. Vgl. echter de volgende verzen. - De chomer, eene maat voor droge waren, bedroeg tien epha. Vgl. XIX noot 24.</div>
<div id="n2066"><hi type="italic">Met het begin van het jubeljaar</hi>, Hebr.: ‘van het jubeljaar af’. Bedoeld is het begin van het nieuwe tijdvak na het jubeljaar. - In plaats van <hi type="italic">zal deze zoo hoog</hi> enz., heeft het Hebr.: ‘zal het naar uwe (de in het vorige vers bepaalde) schatting vaststaan’. De berekening derhalve (vijftig sikkels voor vijftig jaren) was tegen één sikkel telken jare op iederen chomer zaaikoren.</div>
<div id="n2067">Van den vollen prijs, vijftig sikkels op éénen chomer zaaikoren, werden zooveel sikkels op iederen chomer afgetrokken, als er reeds jaren na het jubeljaar verloopen waren. Zie de vorige noot.</div>
<div id="n2068">Volgens de Vulgaat kan het geval bedoeld zijn, dat de niet geloste akker door de priesters ten bate van het heiligdom verkocht is. De grondtekst heeft: ‘Als hij echter den akker niet lost en als hij den akker aan een ander verkoopt (hetgeen zeker ongeoorloofd was), dan zal die niet meer gelost worden’. Dan, zooals de grondtekst v. 21 zegt, gold die akker in het jubeljaar heilig voor Jehova, gelijk de akker onder bangelofte (‘cherem’, zie v. 28), en werd hij eigendom der priesters.</div>
<div id="n2069">Een <hi type="italic">gekochte</hi> akker was slechts in vruchtgebruik en de eigenaar had immer het recht zijn verkocht erfgoed te lossen (XXV 25-27). De Wet sluit hier de mogelijkheid uit, dat zulk een akker aan het heiligdom kan worden weggeschonken. De belofte des vruchtgebruikers moet dan worden vervuld door betaling der geldswaarde. En die betaling geschiedde, volgens den grondtekst, ‘op denzelfden dag’, d.i. niet in jaarlijksche termijnen, zooals waarschijnlijk bij de vorige gevallen (v. 16-19) geoorloofd was, maar terstond in haar geheel. De reden hiervan is wellicht, omdat anders, wanneer het vruchtgebruik des akkers bij lossing te niet ging, ook de aangegane verplichting gemakkelijk verwaarloosd kon worden.</div>
<div id="n2070">Vgl. Exod. XXX noot 9.</div>
<div id="n2071">Krachtens de Wet is het reeds Gods eigendom. Zie Exod. XIII 2, 12, 15; XXXIV 19.</div>
<div id="n2072">Het eerstgeborene der onreine dieren werd met een stuk rein vee verwisseld of anders gedood, zooals bepaaldelijk aangaande den ezel, waarschijnlijk bij wijze van voorbeeld, verordend was (Exod. XIII 13; XXXIV 20). In het eerste geval kon het vrijgekochte dier wederom aan God beloofd worden. - Vgl. voor <hi type="italic">het vijfde deel</hi> noot 3.</div>
<div id="n2073">Bedoeld is de bangelofte, Hebr. ‘cherem’, welke geene loskooping toeliet, maar het beloofde onherroepelijk tot Gods eigendom maakte.</div>
<div id="n2074">In het Hebr. is de op menschen toegepaste ‘cherem’ bedoeld, de bangelofte als banvloek, waardoor somtijds ter eere Gods vijanden van God en van Israël aan dood en verdelging werden toegewijd. Zoo moest de Israëliet, die afgoderij bedreef, gedood (Hebr. met den ban getroffen) worden. Vgl. Exod. XXII 20. Zie ook Jos. VI 17-19.</div>
<div id="n2075">Het geven van <hi type="italic">tienden</hi>, waarvan reeds Gen. XXVIII 22 en XIV 20 melding maakt, was voor Israël een jaarlijksche belasting, welke het aan Jehova als aan den landheer verschuldigd was. Waartoe de tienden strekten, zegt Num. XVIII 21-32.</div>
<div id="n2076"><hi type="italic">Des herders</hi>, die het vee telt, wanneer het uit de omheining komt en in de omheining terugkeert. Jaarlijks geschiedde die tiendheffing van het nieuwe vee.</div>
<div id="n2077">Vgl. VII noot 26.</div>
<div id="n2078">Vgl. Exod. I noot 1.</div>
<div id="n2079">Hebr.: ‘tabernakel der samenkomst’. Vgl. Exod. XXVII noot 18 in het midden.</div>
<div id="n2080">Der maand Ziv (Vulg. ‘Zio’, zie III Reg. VI 1) of Ijar, welke op de paaschmaand volgde.</div>
<div id="n2081">Derhalve ééne maand na de oprichting des tabernakels. Vgl. Exod. XL 15.</div>
<div id="n2082">Elke stam was verdeeld in <hi type="italic">geslachten</hi> (zie Gen. XLVI noot 14) en wederom elk geslacht in verschillende familiën of ‘vaderlijke huizen’, gelijk de grondtekst heeft. - De stam Levi bleef buiten telling. Zie v. 47.</div>
<div id="n2083">De vorsten der stammen, die, een ieder in zijnen stam, het hoog bewind voerden over de geslachten en huizen, zouden bij die telling hunne hulp verleenen.</div>
<div id="n2084">Hebr.: v. 17 ‘En Moses en Aäron namen (nl. om de volkstelling te houden) deze mannen, die met (hunne) namen zijn opgeteekend; v. 18 en zij verzamelden de gansche gemeente’ enz.</div>
<div id="n2085">Exod. XXXVIII 25 geeft hetzelfde getal. Daar en hier is dus eigenlijk eenzelfde telling bedoeld. De geringe wijziging in de getalsterkte tijdens de weinige maanden na de betaling van het hoofdgeld kwam, bij deze opschrijving voor den krijgsdienst, niet in aanmerking. Vgl. Exod. t.a.p. noot 8 aan het einde. Uit de ronde cijfers der opgave blijkt overigens genoeg, dat niet juist de uiterste nauwkeurigheid hier gezocht moet worden.</div>
<div id="n2086">Ieder, die niet tot den stam Levi behoort.</div>
<div id="n2087">Hebr.: ‘een ieder bij zijne legerafdeeling en een ieder bij zijne banier volgens hunne scharen’.</div>
<div id="n2088">Hebr.: ‘een ieder bij zijne banier, bij de teekenen hunner vaderlijke huizen’. Volgens een Joodsche overlevering waren er vier hoofdbanieren, te weten van Juda, van Ruben, van Ephraïm en van Dan, welke stammen, gelijk uit de volgende verzen blijkt, elk twee andere stammen naast zich hadden. Ieder Israëliet moest zich dan legeren bij de banier zijner hoofdafdeeling en wel onder de vanen zijner eigen stamafdeeling.</div>
<div id="n2089">Als de eerste der stammen (vgl. Gen. XLIX noot 14) wordt Juda het eerst genoemd en heeft hij (vgl. III 38) de eereplaats.</div>
<div id="n2090">Het Hebr. heeft: ‘En (dan) zal optrekken de tabernakel der samenkomst, het leger der Levieten in het midden van de legers. Gelijk zij zich zullen legeren, alzoo zullen zij optrekken, een ieder op zijne plaats volgens hunne banieren’. Tusschen de voorhoede en achterhoede kwamen de zonen van Levi met de heilige zaken. Vgl. echter X 17, 21, waar de orde nauwkeuriger is aangewezen.</div>
<div id="n2091">Alleen van Aäron's geslacht wordt gesproken, dat slechts in wijderen zin ook Moses' geslacht genoemd kan worden. Waarom ook deze na den stamvader nadrukkelijk vermeld is, blijkt niet duidelijk. Misschien werd het opschrift van de stamlijst der twee broeders letterlijk uit de oorkonden overgenomen en geschiedde het zoo, omdat Aäron's geslacht zijn aanzien, den luister des priesterschaps, van God ontving door middel van Moses.</div>
<div id="n2092">Zie voor de zalving der priesters Exod. XL noot 4. <hi type="italic">En gewijd</hi> is een verklarende toevoeging der Vulgaat. Vgl. Exod. XXVIII noot 29 en Lev. VIII 27.</div>
<div id="n2093">Tijdens het leven huns vaders en (zie v. 6) onder zijn bestier.</div>
<div id="n2094">Onder het toezicht der priesters zouden zij in het voorhof behulpzaam zijn bij de plechtigheden van den eeredienst, bijv. bij de toebereiding der door en voor het volk gebrachte offers.</div>
<div id="n2095">Eene in het Hebr. nadrukkelijker klinkende herhaling: ‘En gij zult de Levieten geven aan Aäron enz. gegeven, gegeven (d.i. inderdaad en ten volle gegeven) zijn zij hem uit de kinderen van Israël’.</div>
<div id="n2096">Vgl. Exod. XXIX noot 27.</div>
<div id="n2097">De verzen 12 en 13 geven de reden, waarom God éénen stam tot het heilig dienstwerk verplicht. Levi moet de plaats vervullen der eerstgeborenen, die God zich had toegeëigend. Waarom juist die stam de eervolle taak ontving, zegt Exod. XXXII 27-29.</div>
<div id="n2098"><hi type="italic">Van ééne maand</hi> met het oog op de eerstgeborenen, in welker plaats de Levieten traden, nadat op dien leeftijd van ééne maand de verplichting der eerstgeboorte door loskooping was opgeheven. Vgl. v. 40, 43; XVIII 16.</div>
<div id="n2099">Vgl. bij v. 17-20 Exod. VI 16-19.</div>
<div id="n2100">Allereerst hadden zij naar den grondtekst in bewaring: ‘de woning’ en ‘de tent’ en ‘dezer bedekking’. Hiermede zijn (vgl. Exod. XXVI noot 9 en noot 4) alleen de vier bekleedsels van den tabernakel bedoeld. Vgl. voor hetgeen hun verder was toevertrouwd Exod. XXVI 36 en XXVII 9-16. - Wat tot <hi type="italic">het gebruik des altaars</hi> diende en <hi type="italic">al het gereedschap</hi> des tabernakels behoorden (zie v. 31 en IV 13, 14) tot den dienst der Caäthieten. Het Hebr. heeft hier dan ook na <hi type="italic">ingang van het voorhof:</hi> ‘hetwelk de woning (den tabernakel) en het altaar (het brandofferaltaar des voorhofs) omringt, en zijne koorden voor geheel den dienst daarvan’. Bedoeld zijn de koorden en pinnen der genoemde bekleedsels, tapijten of behangselkleeden en gordijnen. Vgl. Exod. XXXV noot 17.</div>
<div id="n2101">Vgl. Exod. XXV 10-40. De <hi type="italic">altaren</hi> zijn het reukaltaar (Exod. XXX 1-10) en het brandofferaltaar (Exod. XXVII 1-8). <hi type="italic">Het gereedschap, waarmede</hi> enz. doelt op die zaken, welke bij de genoemde heiligdommen behoorden. Ook het waschvat (Exod. XXX 17-21) is hieronder begrepen. Van <hi type="italic">het voorhangsel</hi> spreekt Exod. XXVI 31-33.</div>
<div id="n2102">Dit wordt hier vermeld, omdat de eerste der Levietische familiën, Aäron's huis, tot het geslacht van Caäth behoorde. Vgl. Exod. VI 18 en 20.</div>
<div id="n2103">Vgl. Exod. XXVI 15-28, 32 en 37.</div>
<div id="n2104">Vgl. Exod. XXVII 10-17. Van <hi type="italic">de pinnen en koorden</hi>, waarmede de kolommen van het voorhof (Exod. XXVII 19) steviger bevestigd werden, is hier sprake. Vgl. noot 10.</div>
<div id="n2105">Degene, die niet tot de priesterlijke familie behoort. Zie v. 10. Vgl. Exod. XXIX 33.</div>
<div id="n2106">De som der boven gegeven getallen moest driehonderd hooger zijn. Volgens sommigen zouden hier in het eindcijfer, dat (zie de volgende verzen) in verband staat met de loskooping van Israël's eerstgeborenen, driehonderd Levieten niet medegeteld zijn, die krachtens hunne eerstgeboorte den Heer reeds toebehoorden en geene plaatsvervangers van anderen konden zijn. Anderen vermoeden, dat door het wegvallen van ééne letter in het Hebr. de opgave van v. 28 driehonderd te veel bedraagt.</div>
<div id="n2107">God eigent zich het vee der Levieten toe, zonder dat het echter behoefde geslacht te worden, in ruil van al het eerstgeborene onder het vee der Israëlieten, dat Hem krachtens Exod. XIII 12, 13; XXXIV 19, 20 toebehoorde. Al dat eerstgeborene mocht nu ten eigen gebruik behouden blijven, maar voor het vervolg gold XVIII 15, 17.</div>
<div id="n2108">Vermoedelijk zijn hiermede alleen diegenen bedoeld, die sedert den uittocht uit Egypte, na de heiliging der eerstgeborenen (Exod. XIII 2), geboren waren. Wel is dan hun getal zeer hoog, maar niet te hoog, als op de talrijkheid der bevolking en op de veelwijverij gelet wordt en ook als men in aanmerking neemt, dat na den uittocht buitengemeen veel huwelijken gesloten zullen zijn, daar de laatste tijd der Egyptische slavernij hiervoor ongunstig was.</div>
<div id="n2109">Vermoedelijk zijn die overtalligen door het lot aangewezen. Met <hi type="italic">vijf</hi> sikkels moest ook voortaan elke eerstgeboren zoon in Israël gelost worden. Zie XVIII 16. Vgl. verder Exod. XXX noot 9.</div>
<div id="n2110">De overtalligen behoorden als eerstgeborenen vóór hunne lossing bij de aan God toegewijde Levieten. Het Hebr. echter heeft: ‘En Moses nam het geld der lossing van hen, die overtallig waren boven de gelosten door de Levieten; van de eerstgeborenen der kinderen van Israël nam hij het geld, duizend’ enz.</div>
<div id="n2111">Hebr.: ‘een ieder, die tot den (heiligen) krijgsdienst komt (en vanzelf ook de geschiktheid daartoe heeft), om arbeid te verrichten in den tabernakel der samenkomst.’ <hi type="italic">In den tabernakel</hi> beteekent hier ‘bij’ of ‘met betrekking tot den tabernakel’. Hetzelfde geldt voor v. 23, 28, 33, 37 en 39. Alleen aan de priesters was het veroorloofd binnen den tabernakel in het Heilige te gaan en daar het dienstwerk te verrichten.</div>
<div id="n2112">De Caäthieten worden het eerst genoemd, omdat hun dienstwerk de heiligste zaken betrof en het gewichtigste was, alsook omdat de priesterlijke familie tot het geslacht van Caäth behoorde.</div>
<div id="n2113"><hi type="italic">Het voorhangsel</hi> tusschen het Heilige en het Heilige der heiligen. Zie Exod. XXVI 31-33.</div>
<div id="n2114">Vgl. voor <hi type="italic">violetblauwe vellen</hi> en <hi type="italic">donkerblauw</hi> Exod. XXV noot 3 en 2. - <hi type="italic">De draagboomen aanleggen</hi> beteekent volgens sommigen met verwijzing naar Exod. XXV 15 de draagboomen zoo schikken, dat zij door de dragers der ark aanstonds konden worden aangevat. Anderen meenen, dat bij wijze van uitzondering op den regel de draagboomen vóór het omwikkelen der ark uit de ringen genomen en daarna er weder ingestoken werden.</div>
<div id="n2115">Hebr. ‘de schotels’. Vgl. verder Exod. XXV noot 21. Vgl. voor <hi type="italic">de toontafel</hi> Exod. XXV 23-28.</div>
<div id="n2116">Vgl. Exod. XXV 31-39.</div>
<div id="n2117">Hebr.: ‘en zij zullen dat op de draagbaar leggen’. Hetzelfde geldt voor v. 12 aan het einde.</div>
<div id="n2118">Het reukaltaar. Vgl. Exod. XXX 1-10.</div>
<div id="n2119">Het brandofferaltaar. Vgl. Exod. XXVII 3-8. Zie voor <hi type="italic">purperen</hi> kleed Exod. XXV noot 2.</div>
<div id="n2120">De Samaritaansche Pentateuch en eene lezing van de Septuagint vermelden hierbij nog het omwikkelen en dragen van het waschvat met zijn voetstuk (Exod. XXX 17-21), dat zeker ook aan de Caäthieten was toevertrouwd.</div>
<div id="n2121"><hi type="italic">En</hi> staat verklarenderwijze in de beteekenis van ‘te weten’.</div>
<div id="n2122">Vgl. Exod. XXVII 20; XXX 34-38, 25; XXIX 40; XXX 25.</div>
<div id="n2123">Geeft geen aanleiding tot verdelging. Dat de priesters hunne taak (v. 5-15) stipt volbrengen. Anders schenden wellicht de zonen van Caäth de hen op straffe des doods verplichtende wet.</div>
<div id="n2124"><hi type="italic">De tapijten</hi> enz. zijn (Exod. XXVI 1) het binnenste dekkleed des tabernakels; <hi type="italic">het dak des verbonds,</hi> Hebr.: ‘de tent der samenkomst’, is (in beperkten zin, vgl. Exod. XXVI noot 9) de geitenharen bedekking. Vgl. verder III noot 10.</div>
<div id="n2125">Beter heeft de grondtekst: ‘de tapijten van het voorhof en de gordijn aan den ingang van de deur des voorhofs, dat rondom den tabernakel en het altaar is, en hare koorden en alle gereedschap ten dienste daarvan’ enz. Vgl. III noot 10.</div>
<div id="n2126">Van den tabernakel. Hebr. ‘ohel moʽeed’. Vgl. Exod. XXVII noot 18.</div>
<div id="n2127">Vgl. III 36, 37.</div>
<div id="n2128"><hi type="italic">Ingaan</hi>, Hebr. ‘dienst doen’. Vgl. verder noot 1.</div>
<div id="n2129">Van zoodanigen is sprake, die, door erge onreinheid aangetast, bij aanraking anderen zouden besmetten. Vgl. Lev. XIII; XV; Num. XIX 11 en Lev. XXI 1.</div>
<div id="n2130"><hi type="italic">Door onachtzaamheid</hi> ontbreekt in het Hebr. Vgl. voor het hier v. 6-8 gestelde geval Lev. VI 2-7 en de noten.</div>
<div id="n2131">Hebr.: ‘Wanneer echter de man geen goëel heeft’. Dezen naam droeg de nabestaande in den bloede (vgl. Lev. XXV noot 15), die voor de belangen van zijnen bloedverwant kon of moest optreden en na diens dood het erfrecht had.</div>
<div id="n2132">Vanzelf, krachtens de wet van het schuldoffer (Lev. VII 1-7) behoorde reeds <hi type="italic">de ram</hi> aan den priester. - Geheel het vers is eene aanvulling der wet van Lev. VI 2-7.</div>
<div id="n2133">Hebr.: ‘elk hefoffer’, d.i. elke gift in het algemeen.</div>
<div id="n2134"><hi type="italic">Voor het heiligdom</hi> staat niet in den grondtekst. Daar is van ‘heilige gaven’ sprake, welke dien priester toebehooren, aan wien iemand ze geeft.</div>
<div id="n2135">Was de echtbreuk bewezen, dan volgde de doodstraf der schuldigen. Zie Lev. XX 10.</div>
<div id="n2136">Uit <hi type="italic">gerstemeel</hi>, het voedsel der armen, dat slechts half zooveel waarde had (IV Reg. VII 1) als het bij de spijsoffers gebruikelijke tarwemeel, bestond deze droevige offerande. Eenzelfde maat, volgens het Hebr.: ‘het tiende van een epha’, werd in acht genomen bij het als zondoffer voorgeschreven spijsoffer, waaraan ook het gemis van <hi type="italic">olie en wierook</hi> doet denken. De zinnebeeldige teekenen van een blij en godvruchtig gemoed pasten hier niet. Vgl. Lev. V 11 en noot 9. - In den grondtekst luiden de laatste woorden: ‘en een spijsoffer van herinnering, dat misdaad in herinnering brengt’, te weten, dat de bedoeling heeft de misdaad, zoo die begaan is, en de bestraffing der misdaad aan God in herinnering te brengen.</div>
<div id="n2137">Binnen het voorhof, bij het brandofferaltaar. Vgl. Lev. I noot 8.</div>
<div id="n2138"><hi type="italic">Water</hi> uit het koperen waschvat (Exod. XXX 18) en een weinig <hi type="italic">aarde</hi> of beter stof van den grond des tabernakels (Hebr. ‘der woning’. Vgl. Exod. XXVI noot 4).</div>
<div id="n2139">De <hi type="italic">ontdekking des hoofds</hi> (Lev. X noot 5) herinnerde er aan, dat niets voor God verborgen is, die zelf, gelijk het heilige water en het stof der heilige plaats verzinnebeeldde, het oordeel zou vellen. <hi type="italic">Het spijsoffer der herinnering</hi> (zie noot 8) moest in de handen der vrouw zijn, ten teeken dat zij zich aan het godsoordeel onderwierp, maar de priester droeg als Gods vertegenwoordiger <hi type="italic">het allerbitterste water</hi>, aldus genoemd om het bittere wee, dat het der schuldige berokkenen zou. - Wat de laatste woorden betreft, heeft het Hebr.: ‘en in zijne hand zal het water der bitterheid zijn, dat vloek aanbrengt’. De Vulgaat las, blijkens haar vrije vertaling, ‘dat vervloekt is’. Hetzelfde geldt voor het volgende vers.</div>
<div id="n2140"><hi type="italic">Tot een voorbeeld,</hi> Hebr.: ‘tot een eed’. Uw naam worde spreekwoordelijk bij wijze van voorbeeld genoemd, wanneer iemand onder eede verwenschingen uitspreekt. Eene tegenstelling hiermede geeft Gen. XLVIII 20. <hi type="italic">En barste vaneen</hi> ontbreekt in den grondtekst.</div>
<div id="n2141"><hi type="italic">Amen</hi>, zoo zij het: eene betuiging van volkomen instemming met de onder eede uitgesproken verwensching.</div>
<div id="n2142"><hi type="italic">Waarin</hi> enz. ontbreekt in den grondtekst. - Deze handeling, waarbij de vervloekingen als in het water overgingen, verzinnebeeldde de noodlottige kracht van dat water, waaraan de schuldige zich ziekte en dood zou drinken.</div>
<div id="n2143">Het Hebr. heeft: ‘En hij zal de vrouw... laten drinken en in haar zal komen het water, dat vervloeking aanbrengt, tot bitterheid’. Dit gebeurde echter niet onmiddellijk, maar (zie v. 26) nadat het spijsoffer was opgedragen.</div>
<div id="n2144">Na het spijsoffer <hi type="italic">opgeheven</hi> (Hebr. ‘bewogen’, zie Ex. XXIX noot 17) te hebben, <hi type="italic">legde hij</hi> het niet in zijn geheel, maar (zie v. 26) <hi type="italic">een handvol</hi> er van, de gedenkgave (Lev. II 2), gelijk de grondtekst duidelijker zegt, op <hi type="italic">het altaar.</hi></div>
<div id="n2145">Immers hij oefende het recht uit, dat de Wet hem gaf. - Het hier beschreven godsoordeel verhinderde de nootlottige gevolgen der ijverzucht en was een krachtig middel om de eerbaarheid der vrouw en de reinheid van het huwelijk bij het uitverkoren volk in stand te houden.</div>
<div id="n2146">Hebr.: ‘eene nazirgelofte’. Nazir of nazareër beteekent ‘afgezonderd’ en ‘toegewijd’, in wijderen zin ook ‘voortreffelijk’ (Gen. XLIX 26). Wie de in de eerstvolgende verzen beschreven gelofte van onthouding deed, werd daardoor nazir: afgezonderd voor God en Hem bijzonder toegewijd. Het nazareaat, dat bij Amos (II 11) naast het profetenambt wordt geprezen als een uitnemende zegen van God en voor uitverkorenen als Samson, Samuel en Joannes den Dooper (Jud. XIII 5 en 7; I Reg. I 11; Luc. I 15) levenslang eene verplichting was, wijst ons op den veel volmaakteren staat in de Nieuwe Wet, op de naleving, krachtens gelofte, van de evangelische raden.</div>
<div id="n2147">Evenals de priesters in hun priesterlijken dienst. Lev. X 9.</div>
<div id="n2148">Hebr.: ‘van bedwelmenden drank’.</div>
<div id="n2149">Hebr.: ‘van pit tot schil’.</div>
<div id="n2150">Hij mocht dit evenmin als de gezalfde hoogepriester (Lev. XXI 11 en 12) wegens <hi type="italic">de wijding</hi> (Hebr. ‘nezer’, het nazareërschap) <hi type="italic">op zijn hoofd</hi>, d.i. wegens zijne toewijding aan God, waarvan het lange hoofdhaar het teeken was.</div>
<div id="n2151">Volgens het Hebr. zal hij zijn hoofd scheren op den dag zijner zuivering, te weten op den zevenden dag. Vgl. XIX 11, 14, 16, 19. - Was de heiliging des nazareërs verontreinigd, dan was ook het zinnebeeld dier heiliging, het hoofdhaar, verontreinigd en moest van de vernieuwde heiliging nieuw hoofdhaar getuigenis geven. Zie v. 11 en 12.</div>
<div id="n2152">In plaats van <hi type="italic">bidden</hi> heeft het Hebr. ‘verzoening bewerken’. Door het <hi type="italic">zondoffer</hi> werd de zonde in wijderen zin, te weten de verontreiniging, uitgeboet (Lev. IV noot 10), door het brandoffer de vernieuwde toewijding aan God uitgedrukt (Lev. I noot 3). Dezelfde offers brachten ook de arme moeders bij hare wettelijke zuivering en de arme melaatschen bij hunne reiniging. Zie Lev. XII 8 en XIV 30, 31.</div>
<div id="n2153">Alvorens zijn nazareaat opnieuw te beginnen, bracht de nazareër eerst nog een éénjarig lam ‘als schuldoffer’, gelijk de grondtekst heeft. Door dat schuldoffer werd de onvrijwillige schennis van het recht Gods, welke in het onderbreken der gelofte lag, weggenomen (Lev. V noot 12). Een soortgelijk schuldoffer bracht ook de melaatsche bij zijne reiniging. Vgl. Lev. XIV 12 en 21.</div>
<div id="n2154">Hebr.: ‘de wet van (voor) den nazarëer’, te weten aan het einde van zijn nazareaat.</div>
<div id="n2155">Het <hi type="italic">brandoffer</hi> verzinnebeeldde de volkomen toewijding des nazareërs aan God, het <hi type="italic">zondoffer</hi> diende ter uitboeting van de gedurende het nazareaat in onwetendheid en onbedachtzaamheid bedreven overtredingen, het <hi type="italic">vredeoffer</hi> strekte om de gemeenschap van vrede en vriendschap met God te beteekenen en te bevestigen. Vgl. Lev. III noot 1.</div>
<div id="n2156">De laatste woorden luiden in het Hebr.: ‘en hunne spijsoffers en hunne drankoffers’. Bedoeld zijn de spijs- en drankoffers, welke bij het brandoffer en vredeoffer behoorden. Vgl. XV 3-5 en Lev. VII 12. Zie ook Lev. VI noot 12.</div>
<div id="n2157">In plaats van <hi type="italic">alsook de bijoffers</hi> enz. heeft het Hebr.: ‘en de priester zal offeren zijn spijsoffer en zijn drankoffer’, te weten het bij het vredeoffer behoorende bijoffer.</div>
<div id="n2158">Volgens het Hebr. legde de nazareër zelf zijne haren op het vuur. Van welk vuur hier sprake is, wordt verschillend verklaard. Waarschijnlijk is niet dat van het altaar bedoeld, maar ander vuur in het voorhof voor de toebereiding van het vleesch der vredeoffers.</div>
<div id="n2159">In de Vulgaat is blijkbaar een enkel woord weggevallen. Het Hebr. zegt: ‘En de priester zal den gekookten schouder nemen’ enz. - Behalve de gewone, voor den priester bestemde stukken behoorde ook de <hi type="italic">schouder</hi> (zie v. 20) aan den priester, wellicht om de meer dan gewone diensten, den nazareër bij het lossen zijner gelofte bewezen.</div>
<div id="n2160">Hebr. ‘bewegen’. Vgl. Exod. XXIX noot 17.</div>
<div id="n2161">Voor <hi type="italic">evenals de borst</hi> enz. heeft het Hebr.: ‘met de borst des beweegoffers en den achterbout des hefoffers’. Vgl. Lev. VII noot 21 en Exod. XXIX 27.</div>
<div id="n2162"><hi type="italic">Ten tijde zijner toewijding</hi>, Hebr. ‘wegens zijn nazareaat’. <hi type="italic">Buiten hetgeen</hi> enz. Hij mocht nog andere offers naar zijn vermogen opdragen, maar de hier beschreven offers moest hij brengen <hi type="italic">ter voltooiïng</hi> enz., volgens den grondtekst: ‘wegens de wet van zijn nazareaat’.</div>
<div id="n2163">Hebr.: ‘doe zijn aangezicht over u lichten’, d.i. verleene u blijdschap en geluk, waarvan het licht het zinnebeeld is (Eccles. XI 7).</div>
<div id="n2164">Alleen de priesters, Aäron en zijne zonen, mochten als de middelaars tusschen God en het volk dien zegen uitspreken, welke daarom de zegen van Aäron (Eccli. XXXVI 19) genoemd werd. In dien drievoudigen zegen zien vele Vaders eene aanduiding van het Geheim der allerheiligste Drieëenheid.</div>
<div id="n2165"><hi type="italic">Ten dage</hi> beteekent in het algemeen (vgl. v. 84) ‘ten tijde’. De uitdrukking zegt alleen, dat de in dit Hoofdst. vermelde feiten plaats grepen in den tusschentijd, welke er verliep sedert de oprichting en zalving des tabernakels op den eersten dag der eerste maand van het tweede jaar (Exod. XL 2 en 15) en het vertrek uit de woestijn van Sinaï op den twintigsten dag der tweede maand (Num. X11).</div>
<div id="n2166">Hebr.: ‘De vorsten van Israël, de hoofden hunner vaderlijke huizen’. Vgl. I 4-16.</div>
<div id="n2167">Zie voor het dienstwerk der Gersonieten III 26 en IV 25-27, der Merarieten III 36, 37 en IV 31-33, der Caäthieten III 31 en IV 15.</div>
<div id="n2168">Vgl. voor <hi type="italic">acetabulum, schotel</hi>, en voor <hi type="italic">mortariolum, vat</hi>, elders ‘phiala’ genoemd, Exod. XXV noot 21.</div>
<div id="n2169">Hoewel <hi type="italic">bos</hi> in de Vulgaat gewoonlijk ‘rund’ beteekent en soms zelfs (Gen. XXXIII 13) bepaaldelijk ‘koe’ kan beteekenen, moet het hier en v. 21, 27 enz., zooals het Hebr. aantoont, met ‘var’ vertaald worden.</div>
<div id="n2170">Met dezelfde uitvoerigheid wordt thans van de offergave der overige vorsten gewag gemaakt, hoewel allen hetzelfde offerden. Hiermede wordt nadrukkelijk op de eensgezindheid van alle stammen gewezen. Dergelijke herhalingen komen meermalen voor, waar het gewichtige feiten geldt. Vgl. bijv. Exod. XXV-XXXI met XXXV-XL.</div>
<div id="n2171">Hebr.: ‘en hunne spijsoffers’.</div>
<div id="n2172">Zie voor <hi type="italic">de godspraak</hi> Exod. XXV noot 14 en 17. Hebr.: ‘om te spreken met Hem’, nl. met God.</div>
<div id="n2173">Hebr.: ‘van tusschen’ enz. Alles, wat God voor zijn heiligdom gevorderd had, was thans ten volle vervuld. Passend volgt dan hier de vermelding, dat ook God zijne belofte van Exod. XXV 22 gestand heeft gedaan.</div>
<div id="n2174">Meer beknopt zegt het Hebr., dat wanneer Aäron de lampen stelt, naar de voorzijde van den kandelaar de zeven lampen licht moeten geven. Vgl. Exod. XXV noot 29 en XXVI 35.</div>
<div id="n2175">Het Hebr. heeft in plaats van <hi type="italic">middelstam</hi> ‘zijne heup’. Vgl. Exod. XXV 31 en noot 23, alsook v. 9 en 40.</div>
<div id="n2176">Misschien is hiermede het reinigingswater bedoeld van XIX 9, 17-19.</div>
<div id="n2177">Alvorens de zonen van Levi (vgl. III 45) tot het heilig dienstwerk worden aangenomen, moet hunne zuivering, welke de reiniging des harten verzinnebeeldt en veronderstelt (Gen. XXXV noot 2; Exod. XIX noot 10), zoo volkomen mogelijk zijn.</div>
<div id="n2178"><hi type="italic">Een var,</hi> vgl. VII noot 5, ten brandoffer, gelijk blijkt uit v. 12. - Voor <hi type="italic">bijoffer</hi> heeft het Hebr. ‘spijsoffer’.</div>
<div id="n2179">Daarmede zouden zij, te weten de vorsten als vertegenwoordigers des volks, hen stellen in hunne plaats, op de Levieten de verplichting tot het heilig dienstwerk overdragend, waartoe anders alle eerstgeborenen (III 45) verplicht waren. Vgl. Lev. I noot 6.</div>
<div id="n2180">In plaats van <hi type="italic">aanbieden als gave</hi> heeft het Hebr. ‘bewegen met beweging’. Op wat wijze die plechtigheid (vgl. Exod. XXIX noot 17) geschiedde, is onzeker. Wellicht bewoog Aäron zijne handen over de Levieten op dezelfde wijze, als wanneer de priester de borst en den schouder (Hebr. achterbout) der vredeoffers bewoog, of wel deed hij hen ten teeken van hunne toewijding tot het brandofferaltaar naderen.</div>
<div id="n2181">Beide varren waren offers voor de Levieten. Vandaar dat ook zij de handoplegging (Lev. I noot 6) deden. Moses zou door middel van Aäron die offers opdragen om voor hen <hi type="italic">te bidden</hi>, Hebr. ‘verzoening te bewerken’. Zie voor de verzoenende kracht der offers, ook van het brandoffer, Lev. I noot 7.</div>
<div id="n2182"><hi type="italic">En gij zult</hi>, d.i. gij zult dan. Het gegeven voorschrift wordt nog eens beknopt herhaald.</div>
<div id="n2183">Het Hebr. heeft: ‘En daarna zullen de Levieten komen om den tabernakel der samenkomst te bedienen.’ De plaats der Levieten was in het voorhof. Alleen de priesters betraden het heiligdom.</div>
<div id="n2184"><hi type="italic">In</hi> het voorhof van <hi type="italic">den</hi> tabernakel zouden zij dienen en, zegt het Hebr.: ‘voor de kinderen van Israël verzoening bewerken’, in dien zin, dat de Heer om hun plaatsvervangend dienstwerk geheel Israël genadig zou zijn. - <hi type="italic">Opdat er</hi> enz. Het Hebr. kan ook vertaald worden: ‘en er zal geene plaag zijn onder de kinderen van Israël, doordat de kinderen van Israël tot het heiligdom naderen’. Alleen de Levieten zouden naderen, hetgeen aan alle anderen als onbevoegden op doodstraf verboden was. Vgl. I 51.</div>
<div id="n2185"><hi type="italic">Hief hen op</hi>, Hebr. ‘bewoog hen met beweging’. Zie noot 7. - <hi type="italic">En bad voor hen</hi>, Hebr. ‘en bewerkte verzoening voor hen’, te weten door het opdragen der offeranden.</div>
<div id="n2186">Eerst met het voleinde dertigste levensjaar echter begon hun dienstplicht, voor zoover die het zwaarste werk, het vervoeren van den tabernakel met zijn toebehooren, betrof. Zie IV 47. Volgens anderen is hier geen sprake van eene <hi type="italic">wet</hi>, welk woord in het Hebr. ontbreekt, maar van een verlof om te mogen ingaan, en verplichtte de wet eerst op dertigjarigen leeftijd.</div>
<div id="n2187"><hi type="italic">Hun</hi>, beter: dezen. Zij zouden de jongeren bijstaan met raad en daad, wanneer dit passend was, maar tot <hi type="italic">het</hi> eigenlijke, niet zelden zware <hi type="italic">dienstwerk</hi> waren zij niet meer verplcht.</div>
<div id="n2188">Hoewel het verhaal van v. 1-14 tot <hi type="italic">de eerste maand</hi> behoort, werd het te dezer plaatse bij de gebeurtenissen der tweede maand (vgl. I 1) gevoegd, omdat de naviering van het Paaschfeest, welker vermelding hier hoofdzaak is, in die maand geschiedde.</div>
<div id="n2189">De wet van het Paaschfeest, welke naar de letter van Exod. XII 25 eerst in Chanaän verplichtte, gold dus ook voor het woestijnleven. Waarschijnlijk is zij echter, bij wijziging van den toestand (XIV 20-35), in hare werking geschorst. Althans van eene paaschfeestviering wordt vóór Jos. V 10 nergens meer melding gemaakt.</div>
<div id="n2190">Hebr.: ‘in de woestijn van Sinaï’.</div>
<div id="n2191">Letterlijk: ‘wegens de ziel van een mensch’. Het hier gebezigde Hebr. woord, dat ‘ziel’ beteekent, drukt verder ook meermalen, zooals hier, het begrip uit van ‘ontzield lichaam’ of ‘lijk’.</div>
<div id="n2192">Dat zulke <hi type="italic">onreinen</hi> (zie XIX 11-16) van het paaschoffer niet konden eten, volgt uit Lev. VII 20, 21.</div>
<div id="n2193">Niet enkel in deze twee gevallen, maar ook bij alle andere soortgelijke beletselen gold deze wet.</div>
<div id="n2194">Vgl. voor de beteekenis dier bedreigingen Gen. XVII noot 8 en Lev. XX noot 8.</div>
<div id="n2195">Bedoeld zijn de vreemden, die zich lieten besnijden. Vgl. Exod. XII 48, 49.</div>
<div id="n2196">Nadrukkelijk wordt hier, alvorens het leger van Israël in het volgende hoofdstuk den tocht hervat, van de reeds zoo dikwijls genoemde wolk des Heeren (Exod. XIII 21, 22; XXXIII 9, 10; XL 32, 34-36) melding gemaakt. Immers juist door middel dier wolk geleidde God zijn volk en wist Israël, wanneer het moest optrekken.</div>
<div id="n2197">Hebr. ‘legerden zij zich’.</div>
<div id="n2198">In het Hebr. is dezelfde zegswijze gebezigd als Lev. VIII 35. Vgl. aldaar noot 20.</div>
<div id="n2199">Wellicht was het teeken der wolk niet overal bij de wijd en zijd verspreide scharen zichtbaar. Overigens vorderde vanzelf de orde, dat niet de gansche menigte te gelijk in beweging kwam.</div>
<div id="n2200">De vertegenwoordigers der menigte, de hoofden des volks. Vgl. Exod. XII 3.</div>
<div id="n2201">Voor <hi type="italic">éénmaal</hi> heeft net Hebr.: ‘met ééne’ (trompet). - <hi type="italic">En</hi> staat verklarenderwijze voor ‘te weten’. Vgl. I 16.</div>
<div id="n2202">Een omschrijvende, niet letterlijke vertaling. Volgens anderen: ‘En als gij alarm blaast’.</div>
<div id="n2203">Van dit gebruik der trompetten in oorlogstijd spreekt XXXI 6; II Paral. XIII 12, 14; I Mach. IV 40; V 33; XVI 8.</div>
<div id="n2204">Hebr.: ‘En ten dage uwer vreugde en (te weten) op uwe feestdagen enz. Vgl. Lev. XXIII en Num. XXVIII 11-15.</div>
<div id="n2205">Bijkans een vol jaar derhalve (zie Exod. XIX 1) had het verblijf bij den Sinaï geduurd. - De wolk <hi type="italic">rustte,</hi> d.i. zij bleef na twee kortere tusschenhalten, de Lustgraven en Haseroth (XI 34), voor een geruimen tijd staan in de woestijn van Pharan (vgl. XIII 1). Met deze woorden wordt dus vooraf een kort verslag gegeven aangaande de gansche reis van Sinaï naar Pharan. Volgens anderen echter lag reeds de legerplaats der Lustgraven binnen de genoemde woestijn. - <hi type="italic">De woestijn van Pharan</hi>, thans et-Tih geheeten, is de hoogvlakte, welke zich over de noordelijke helft van het Sinaïetische schiereiland tusschen Egypte, Palestina en het gebergte van Seïr uitstrekt. Zij wordt ten zuiden begrensd door het gebergte et-Tih, waarachter de woestijn van Sinaï is gelegen, en reikt ten noorden aan de woestijn van Sin (Hebr. Tsin) en Palestina, ten noordwesten aan de Middellandsche Zee, terwijl zij westwaarts door het gebergte er-Rahah, waarachter de woestijn van Sur ligt, van Egypte is afgesloten en oostwaarts omzoomd wordt beneden door de Golf van Akaba en hoogerop door de breede en diepe vallei el-Araba, de natuurlijke grens tusschen het woestijnland en het gebergte van Seïr. Vooral in den zomer is de woestijn van Pharan een dorre en waterlooze wildernis, uitgezonderd de vele oasen, welke meer vruchtbaar worden, naarmate men den zuidkant van Palestina nadert.</div>
<div id="n2206">Vgl. Hoofdst. II, waar de hier v. 14-28 aangewezen orde reeds is vastgesteld.</div>
<div id="n2207">Vgl. II 17 en IV 24-33.</div>
<div id="n2208">Den naam van het <hi type="italic">heiligdom</hi> dragen hier de III 31 en IV 5-15 opgetelde heilige zaken. In het Hebr. luidt het tweede halfvers: ‘En men richtte den tabernakel op, tegen dat zij kwamen’. Bij hun aankomst in het legerkamp vonden derhalve de Caäthieten den tabernakel door de zorg der Gersonieten en Merarieten reeds opgericht, zoodat de heilige zaken terstond daar geplaatst konden worden.</div>
<div id="n2209">Vgl. Exod. II noot 20.</div>
<div id="n2210">Al wees de wolk den weg aan, zij gaf geen gewestelijke kennis. De goddelijke bijstand maakte de menschelijke medewerking niet overbodig. Een ervaren gids was dus van groot nut, vooral om de weiden en waterbronnen aan te wijzen, welke dikwijls tusschen het gebergte of in de valleien verborgen zijn.</div>
<div id="n2211">Volgens v. 21 was de plaats der ark midden tusschen de legers. In dien zin dan <hi type="italic">ging de ark voor hen uit</hi>, gelijk een veldheer in het midden zijner troepen gezegd wordt aan de spits te gaan. Te meer nog mag dit zoo verstaan worden om het Hebr.: ‘en de ark van het verbond van Jehova toog op voor hun aangezicht (d.i. terwijl allen het zagen) eenen weg van drie dagen, om hun een rustoord op te speuren’. Ongetwijfeld werd meermalen gedurende dien tocht een korte rusttijd gehouden, maar aan het einde wees de ark, door middel der wolkzuil, het rustoord voor langeren tijd aan.</div>
<div id="n2212">Dit vers (Hebr.: ‘En de wolk’ enz.) voltooit de gedachte van het vorige tweede halfvers. Dáár is alleen van de ark, hier alleen van de wolk sprake, maar beide behooren bij elkander (Exod. XXV noot 17) en wat aan elk afzonderlijk wordt toegeschreven, is inderdaad niet te scheiden. In deze verzen is eenvoudig bedoeld, dat Israël, de ark met zich voerend en de wolk boven zich hebbend, op wonderbare wijze geleid en beschut werd en voorttrok onder Gods hoede.</div>
<div id="n2213">Omdat de lijst der vertoefplaatsen (Num. XXXIII) tusschen de woestijn van Sinaï en Hazeroth slechts een enkele vertoefplaats, de Lustgraven, aanwijst en omdat ook hier tusschen <hi type="italic">Brand</hi>, Hebr. Thab eerah, en de Lustgraven (zie v. 34) van een opbreken des legerkamps geen melding gemaakt wordt, doelen beide namen waarschijnlijk op hetzelfde oord, is <hi type="italic">Brand</hi> de plek van den brand aan <hi type="italic">het uiterste gedeelte</hi> der legerplaats, welke in hare geheele uitgestrektheid Lustgraven genoemd is.</div>
<div id="n2214">Vgl. Exod. XII 38.</div>
<div id="n2215">Zie ter verklaring dier klacht Exod. XVI noot 3.</div>
<div id="n2216">Van die spijzen was er overvloed in Egypte. De Nijl is altijd als uiterst vischrijk geroemd geworden, en wanneer die rivier, na met een vruchtbaar slib het land overstroomd te hebben, weer binnen hare bedding is getreden, groeien allerlei granen en de genoemde groenten allerweelderigst.</div>
<div id="n2217">Vgl. voor de tusschenrede v. 7-9 Exod. XVI 14, 15, 31. - <hi type="italic">Bedellium</hi> is een doorschijnend en welriekend hars.</div>
<div id="n2218">Geen kleinmoedigheid, maar ootmoedigheid, geen ongeduld, maar heilige ijver is de grondtoon van dit gebed (v. 11-15). De taak om Israël in vrede en vriendschap met God te bewaren gaat feitelijk Moses' krachten te boven en de ellendige toestand, welke den Heer tot gramschap wekt en het volk tot schade strekt, is hem erger dan de dood. Vandaar de dubbele bede om verlichting in zijne taak en om genade voor het volk, dat immers (v. 12) veelmeer Gods volk is dan het zijne. De Heer luistert dan ook naar zijn dienaar, die hier naar recht en plicht het ambt van middelaar uitoefent.</div>
<div id="n2219">Mannen, van wie hij wist, dat zij ook metterdaad in handel en wandel boven de menigte stonden. Immers geen aangelegenheden van minder belang (Exod. XVIII 22), maar de zwaarwichtigste zaken zouden hun worden toevertrouwd. Met Moses, vervuld van Gods geest, moesten zij (vgl. het volgende vers) als Gods uitgelezen dienaars den grooten leidsman ter zijde staan in het hooge bestier van het volk.</div>
<div id="n2220">Gelijk vele lichten aan één licht ontstoken worden, zonder dat het in kracht vermindert, zoo zou de geest van wijsheid en verstand in Moses op de anderen overgaan en niettemin bij hem blijven in al zijne volheid.</div>
<div id="n2221">Het volk moet zich <hi type="italic">heiligen</hi> (vgl. Exod. XIX 10) ten einde op waardige wijze de openbaring van Gods almacht te aanschouwen en zijne wonderbare gave te ontvangen. Zoo ontbreekt de waarschuwing niet, alvorens God, goed en gerechtig tevens, het verlangen des volks vervult.</div>
<div id="n2222">Totdat de geur van het vleesch hun ondraaglijk zou worden.</div>
<div id="n2223">Hij twijfelt niet aan de vervulling der belofte, maar kan niet begrijpen op wat wijze God zijn woord gestand zal doen.</div>
<div id="n2224">Onder den invloed van Gods geest verkondigden zij waarschijnlijk den lof van God op zulk eene wijze, dat de werking van Gods geest voor allen duidelijk was. Vgl. I Reg. X 6; III Reg. XVIII 29; I Paral. XXV 1-3.</div>
<div id="n2225">Ook in het vervolg profeteerden zij, te weten wanneer dit ter vervulling hunner roeping dienstig was. Hebr.: ‘en deden het niet meer’. Volgens deze vertaling gebeurde dit wonder slechts eenmaal. Voldoende was daarmede betuigd, dat de geest Gods blijvend op hen rustte.</div>
<div id="n2226">Hoewel door Moses aangewezen, hadden die twee de gave des geestes ontvangen zonder verdere bemiddeling van Moses. Hun profeteeren scheen daarom aan Josue eene krenking van het gezag zijns meesters, welke niet geduld mocht worden. Op soortgelijke wijze sprak ook eens de apostel Joannes tot den Heiland. Vgl. Luc. IX 49.</div>
<div id="n2227">De zin is: Och, mocht geheel het volk profeteeren enz. - <hi type="italic">Wie verleene</hi>, is een Hebreeuwsche zegswijze, waarmede een wensch wordt ingeleid. Vgl. Judic. IX 29.</div>
<div id="n2228">Een zuidoostenwind voerde op Gods bevel de vogelen op het uitgestrekte terrein der legerplaats, waar ze rondom de tenten der afdeelingen gemakkelijk gevangen werden. <hi type="italic">Ze vlogen in de lucht</hi> is een verklarende invoeging der Vulgaat. Anderen verstaan het Hebr. zoo, dat de menigte der neergestorte kwakkelen op menige plek eene hoogte van twee el bereikte. Vgl. hierbij Psal. LXXVII 26-28.</div>
<div id="n2229">De <hi type="italic">cormaat</hi>, Hebr. ‘chomer’, de grootste maat voor droge waren, bedroeg tien epha, d.i. volgens sommigen ruim 201, volgens anderen 315 liter. - Het <hi type="italic">drogen</hi> diende om het vleesch te bewaren.</div>
<div id="n2230">Waarschijnlijk dus nog geen maand na de komst der kwakkelen. Vgl. v. 20.</div>
<div id="n2231">Naar de juiste ligging van de Lustgraven en van Haseroth kan slechts gegist worden. Wat bepaaldelijk het laatste betreft, kunnen gemakkelijk ook nog andere plekken, wellicht bijv. Deut. I 1, met dien algemeenen naam genoemd zijn. Haseroth toch, Hebr. Chatseerooth, beteekent ‘omheiningen’ of ‘afgeperkte plaatsen’.</div>
<div id="n2232"><hi type="italic">Maria</hi> was de hoofdschuldige. Dit blijkt hieruit, dat zij het eerst genoemd is, en wordt overigens door de Latijnsche vertaling <hi type="italic">locuta</hi>, in navolging van den grondtekst, genoegzaam aangeduid. Ook treft haar alleen (v. 10) de straf. - Niet weinigen meenen, dat met de <hi type="italic">Ethiopische huisvrouw</hi> een tweede in plaats der gestorven Sephora bedoeld wordt. Volgens aloude katholieke schriftverklaring echter zou Moses slechts ééne echtgenoote gehad hebben. Waarom dan deze hier de Ethiopische, Hebr. ‘de Koesjietische’, heet, is niet duidelijk. Sommigen wijzen ter verklaring er op, dat onder den naam van Ethiopië of ‘Koesj’ meermalen (II Paral. XIV 9; XXI 16) ook Arabië, waartoe Madian behoort, wordt aangewezen. Wellicht ook had zich de Madianietische stam, waaruit Sephora gesproten was, met eene Koesjietische volkplanting (vgl. Gen. X noot 8) vermengd. Hoe dat zij, de afstamming van Moses' echtgenoote uit een vreemd volk schijnt voor de oproerigen het voorwendsel te zijn geweest tot minachting van Moses en tot opstand tegen zijn gezag.</div>
<div id="n2233">Op de hun geschonken genadegaven (Exod. XV 20; XXVIII 30) zich hoovaardig verheffend, wilden zij aan Moses zelf gelijk zijn.</div>
<div id="n2234">Sommigen willen, dat deze lofspraak door een ander dan Moses, bijv. door Josue zal zijn ingevoegd. Volgens anderen zou de groote godsman zelf onder ingeving van den H. Geest dit geschreven hebben, niet om voor zich zelven, maar om van zich zelven, waar dit paste, te getuigen. Deze tusschenrede verklaart dan, waarom de schuldigen niet door Moses, maar door God zelf ter verantwoording worden geroepen.</div>
<div id="n2235">De profeet ontvangt hetzij in wakenden toestand door middel van <hi type="italic">een gezicht</hi>, of wel in den slaap door middel van <hi type="italic">een droom</hi>, kennis van Gods openbaring.</div>
<div id="n2236">Hij overtreft in dubbel opzicht andere profeten en vooreerst hierin (v. 7), dat hem geen beperkte lastgeving ten deel viel. Over geheel Israël gesteld, vervult hij, en met eere, gelijk God getuigt, een veel gewichtiger taak. Vgl. verder voor het tweede punt Exod. XXXIII 11 en noot 8.</div>
<div id="n2237">Deze bleef ongedeerd, waarschijnlijk als de minst schuldige en ook, omdat hij, de hoogepriester, door geene onreinheid bezoedeld mocht worden.</div>
<div id="n2238">Laat de zonde niet op ons blijven, zorg dat de straf worde weggenomen.</div>
<div id="n2239">Gelijk eene door den vergramden vader ten diepste vernederde (Job. XXX 10) dochter minstens een week lang buiten het aangezicht des vaders moest blijven, zoo moest María, door den vergramden God zoo schrikkelijk vernederd, denzelfden tijd buiten het legerkamp, de woonplaats van God (Exod. XXV 8), hare straf dragen.</div>
<div id="n2240">Volgens vele HH. Vaders verzinnebeeldt het huwelijk van Moses met de Ethiopische het huwelijk van Christus met de Kerk der heidensche volken, dat afgunst en haat verwekte bij het door Maria en Aäron vertegenwoordigde Joodsche volk. Gelijk Maria echter met melaatschheid en uitbanning een tijdlang gestraft werd, zoo blijft Israël nu in geestelijke ellende buiten het rijk Gods gebannen, totdat het eens, op den door God bepaalden tijd, wederom in de gemeenschap van het volk Gods zal worden opgenomen.</div>
<div id="n2241">Vgl. X noot 7. Uiterst beknopt is dit bericht. In het volgende vers staat Israël aan de noordergrens der woestijn.</div>
<div id="n2242">Dit gebeurde te Cades, ook Cadesbarne geheeten, dat volgens Deut. I 2 elf dagreizen van het gebergte Horeb verwijderd is (vgl. v. 27; XXXII 8; Jos. XIV 7), nadat het volk daar, in het gezicht van Chanaän, de verkenning des lands gevraagd had. Vgl. Deut. I 19-23. - <hi type="italic">Vorsten</hi> heeten niet enkel de stamvorsten, maar ook andere opperhoofden van minderen rang. Uit die mannen van aanzien, die het vertrouwen des volks hadden, moesten de verkenners genomen worden.</div>
<div id="n2243"><hi type="italic">Schepter</hi>, Hebr. ‘stam’. - Wellicht wordt alleen hier, en niet in v. 9, van <hi type="italic">Joseph</hi> melding gemaakt, omdat Manasses zijn eerstgeborene is.</div>
<div id="n2244"><hi type="italic">Hij noemde</hi> kan de beteekenis hebben, dat Moses hem vroeger dien naam gegeven had. Vgl. Exod. XVII noot 6.</div>
<div id="n2245">Met <hi type="italic">den zuidkant</hi>, Hebr. ‘de negeb’, vgl. Exod. XXVI noot 12, is de steppengrond bedoeld, welke zich in de breedte van de Doode Zee tot aan de Middellandsche Zee, in de lengte van Cades tot op eenige mijlen beneden Hebron uitstrekt. <hi type="italic">De bergen</hi> zijn de bergstreek, welke ten zuiden van Hebron begint, dan noordwaarts tot de vlakte van Jesraël loopt en daar in noordwestelijke richting tot het voorgebergte van den Carmel reikt.</div>
<div id="n2246">De maand Juli.</div>
<div id="n2247"><hi type="italic">De woestijn van Sin</hi> (Hebr. ‘Tsin’) moet niet verward worden met de woestijn van Sin (Hebr. ‘Sin’), welke langs de Roode Zee zich uitstrekt (Exod. XVI 1). Zij ligt boven de woestijn van Pharan en kan als het noordoostelijke einde dier woestijn beschouwd worden. - <hi type="italic">Rohob</hi> lag in het hooge noorden van Chanaän, vermoedelijk bij de stad Dan of Laïs (Judic. XVIII 28), en beheerschte, aan den ingang naar het meer noordelijke gewest van Emath, den bergpas tusschen den Libanon en den Anti-Libanon. In het kort is hier vooraf medegedeeld, dat zij geheel het land van het zuiden tot het noorden doortrokken. Eenige bijzonderheden van dien tocht geven v. 23 en 24.</div>
<div id="n2248"><hi type="italic">Langs den zuidkant</hi>, Hebr. ‘in den negeb’. Vgl. noot 5. - Zie voor <hi type="italic">Hebron</hi> Gen. XIII noot 13. De drie kinderen, d.i. geslachten, van Enac worden als opmerkelijke reuzengeslachten (v. 34; Deut. IX 2) in het bijzonder genoemd. - <hi type="italic">Tanis</hi> is de stad der tien plagen (Ps. LXXVII 12, 43).</div>
<div id="n2249">De <hi type="italic">Druiventrosbeek</hi> of, gelijk het Hebr. ook vertaald wordt (XXXII 9), het Druiventrosdal lag in de nabijheid van Hebron, welks vruchtbare omstreken ook nu nog voor den wijnbouw uitnemend geschikt zijn. - Nog heden worden in Palestina reusachtige druiventrossen of wijnranken ter lengte van ongeveer een meter en ter zwaarte van vier of vijf kilo gevonden.</div>
<div id="n2250">Vgl. voor <hi type="italic">Amalec in het zuiden</hi> (Hebr.: ‘in den negeb’) Exod. XVII noot 5. Van <hi type="italic">de Hetheërs</hi> te Hebron in het gebergte van Juda spreekt Gen. XXIII 3, van <hi type="italic">de Jebuseërs</hi> te Jerusalem, dat oudtijds Jebus heette, Jos. XVIII 28 en II Reg. V 6. <hi type="italic">De Amorrheërs</hi> waren wijd verspreid. Reeds te Cades zag Israël de bergen der Amorrheërs (Deut. I 19, 20). Ten tijde der aartsvaders woonden zij te Asasonthamar aan de westzijde der Doode Zee (Gen. XIV 7) en bij Hebron (Gen. XIV 13), alsook hooger op bij Sichem (Gen. XLVIII 22), en zelfs stichtten zij twee rijken in het Overjordaansche, dat van Basan in het noorden (Jos. IX 10) en dat van Hesebon in het zuiden (Num. XXI 25, 26). Genoemde volken waren van Chanaänietischen stam (Gen. X 15, 16) evenals <hi type="italic">de Chananeërs</hi>, een afzonderlijk volk, dat alleen den oorspronkelijken naam bewaard had. Het woonde in het westen en in het oosten (Jos. XI 3), aan de kust der Middellandsche Zee en langs de oevers van den Jordaan.</div>
<div id="n2251">Ook Josue. Vgl. bijv. XIV 6 en 7. Wellicht wordt hier van hem gezwegen, wijl Caleb aanvankelijk het woord voerde.</div>
<div id="n2252">Deze uitdrukking is duister. Misschien doelt ze, niet zonder leugenachtige overdrijving, op besmettelijke ziekte of andere landplagen.</div>
<div id="n2253">Zij smeekten zoo God om hulp en baden voor het volk.</div>
<div id="n2254">Ten teeken hunner droefheid. Vgl. Gen. XXXVII noot 14.</div>
<div id="n2255">Overeenkomstig Gen. XV 16; Exod. XXXIV 24; Lev. XVIII 25; XX 23.</div>
<div id="n2256">Vgl. Exod. XVI noot 7.</div>
<div id="n2257">Vgl. Exod. XXXII 10.</div>
<div id="n2258">Hebr.: ‘Oog in oog’, d.i. duidelijk kenbaar, in innige gemeenschap. Vgl. verder Exod. XXXII 11-13, waar Moses op eenzelfde wijze God verbidt met een beroep op de openbaring van Gods heerlijkheid en op de goddelijke barmhartigheid.</div>
<div id="n2259">In zijn beroep op Gods barmhartigheid gewaagt Moses toch ook van Gods gerechtigheid, omdat de Heer zelf aldus had gesproken (Exod. XXXIV 7; XX 5), en ook om met de heilzame vrees des Heeren het volk te doordringen. <hi type="italic">Gij bezoekt,</hi> Hebr.: ‘Hij bezoekt’.</div>
<div id="n2260">Een duidelijk bewijs van hetgeen de voorbede der heiligen bij God vermag. Vgl. ook Gen. XVIII noot 18.</div>
<div id="n2261"><hi type="italic">Ik leef,</hi> d.i. zoowaar Ik leef. Geheel het vers is naar het Hebr. inleiding tot v. 22 en 23. God zweert bij zijne eeuwigheid en heerlijkheid, dat al de menschen enz.</div>
<div id="n2262"><hi type="italic">Tienmaal</hi>, een rond getal, beteekent ‘dikwijls’, evenals Gen. XXXI 7.</div>
<div id="n2263">De godtergende wensch des volks (v. 3) zou vervuld worden. De dag der wraak (Exod. XXXII 34) was gekomen.</div>
<div id="n2264">Vgl. Jos. XIV 6-14.</div>
<div id="n2265"><hi type="italic">De Chanaäniet</hi> is hier een algemeene naam om het machtigste volk van Chanaän, de Amorrheërs, aan te duiden. Zie Deut. I 44. - <hi type="italic">In de dalen</hi>, Hebr. ‘in het dal’. Misschien wordt bedoeld, dat de verdere toegang voor Israël versperd is, daar reeds de zwervende benden der Amalekieten met de Amorrheërs der bergen (v. 45) den bergpas in het dal bezet hebben.</div>
<div id="n2266">Daar Eleazar, de zoon van Aäron, Josue nog ter zijde stond bij de verdeeling des lands (Jos. XIV 1; XVII 4), meenen sommigen, dat de stam Levi niet door dat vonnis getroffen is. Immers, zeggen zij, de stam Levi stond buiten <hi type="italic">de telling</hi> van Num. I, waarop hier gedoeld wordt, en had geen vertegenwoordiger onder de twaalf verkenners. Ook heeft hij vermoedelijk in zijn beproefde trouw (Exod. XXXII 29) niet gewankeld. Hiertegen pleit echter, dat van eene uitzondering voor Levi nergens uitdrukkelijk gesproken wordt. Wat overigens Eleazar betreft, kan deze om zijne jeugd gespaard zijn gebleven. Want dat voor het priesterschap een rijpere leeftijd vereischte zou zijn geweest, kan uit den Pentateuch niet worden aangetoond. Eerst II Paral. XXXI 17 geeft aangaande den vereischten leeftijd van twintig jaren eenige aanwijzing.</div>
<div id="n2267">Vgl. Exod. VI noot 7.</div>
<div id="n2268">De straf uwer ontrouw aan Jehova.</div>
<div id="n2269">De <hi type="italic">veertig jaren</hi> moeten berekend worden van den uittocht uit Egypte af. Vgl. Deut. II 14.</div>
<div id="n2270">Hebr.: ‘stierven door eene plaag’. Een plotselinge dood was hunne straf.</div>
<div id="n2271">Tot de plaats, die later <hi type="italic">Horma</hi>, d.i. banvloek (XXI 3), genoemd is. Het was de verblijfplaats van een Chanaänietischen koning (Jos. XII 14) en heette aanvankelijk Sephaäth (Judic. I 17).</div>
<div id="n2272">De afkondiging dezer wetten diende ter aanvulling van de vroegere wetgeving betreffende de offeranden. Zij bewees te gelijk den voortduur des Verbonds ook in den langen straftijd en verlevendigde de hoop van het nieuwe geslacht op het erfdeel in Chanaän.</div>
<div id="n2273"><hi type="italic">Als slachtoffer</hi>, d.i. als vredeoffer, gelijk de nadere aanduiding van gelofteoffer en vrijwillig offer (Lev. XXII 21) bewijst. De hier volgende bepaling aangaande het spijs- en drankoffer bij de bloedige offerande betrof niet de zoenoffers. - Vgl. voor <hi type="italic">welriekenden geur</hi> Gen. VIII noot 14. - <hi type="italic">Uit de schapen</hi>, Hebr. ‘uit het klein vee’, d.i. uit de schapen en de geiten.</div>
<div id="n2274">Zie voor <hi type="italic">de epha</hi> en <hi type="italic">de hin-maat</hi> Exod. XXIX noot 35.</div>
<div id="n2275">Naar het Hebr. behoort <hi type="italic">voor elk lam</hi> bij het voorgaande en is de zin, dat bij elk lam één tiende epha tarwebloem met één vierde hinmaat olie en even zooveel wijn geofferd moet worden, terwijl bij elken ram en bij elk rund (zie v. 6-10) overeenkomstig de hoogere waarde dezer offerd eren ook het spijs- en drankoffer grooter moet zijn.</div>
<div id="n2276">Het vredeoffer kon <hi type="italic">ter vervulling eener gelofte</hi> gebracht worden (Lev. VII 16) of eenvoudig <hi type="italic">vredeoffer</hi>, d.i. dankoffer (Lev. VII 12), zijn.</div>
<div id="n2277">Volgens zeer velen mochten alleen die vreemdelingen offeranden brengen, die zich lieten besnijden en de wetten van Israël aannamen (de proselieten der gerechtigheid of des verbonds) en wellicht ook die onbesneden vreemdelingen, die het geloof in den éénen God beleden en zich verplichtten om de zeven zoogenaamde geboden van Noë te onderhouden (de proselieten der poort). Zie echter III Reg. VIII 41, 42; IV Reg. V 17; I Esdr. VI 9; II Mach. III 2, 3, waar evenmin als hier van eenige beperking voor de vreemdelingen sprake is.</div>
<div id="n2278">Van uw brood.</div>
<div id="n2279">Van het gebakken brood, gelijk het Hebr. ‘van uw deeg’ duidelijker aanwijst. Deze wet verplichtte elken huisvader, terwijl de gelijksoortige wet van Lev. XXIII 16, 17 Israël als volk betrof.</div>
<div id="n2280">Hier is sprake van die zonde van onwetendheid, welke geschiedt door niet te doen hetgeen de Wet gebiedt. Vgl. Lev. IV noot 1.</div>
<div id="n2281">Er is hier verschil in de offeranden met Lev. IV 14, gelijk er ook verschil is in de zonde.</div>
<div id="n2282"><hi type="italic">Niet vrijwillig</hi>, d.i. niet met boos opzet. Het was eene zonde van onwetendheid. <hi type="italic">Terwijl zij nochtans</hi> enz. Hebr.: ‘En zij, zij hebben hun offer als een vuuroffer voor Jehova en hun zondoffer voor Jehova gebracht wegens hunne dwaling’.</div>
<div id="n2283">Hebr.: ‘met opgeheven hand’, d.i. opzettelijk, met verachting van Gods gebod. Een voorbeeld daarvan geeft het volgende verhaal v. 32-36.</div>
<div id="n2284">Vgl. Lev. XXIV 12. De op doodstraf verplichtende sabbatswet was afgekondigd (Exod. XXXI 14; XXXV 2). Zij wisten echter niet of hier die wet en hoe zij toegepast moest worden.</div>
<div id="n2285">Door middel der <hi type="italic">banden,</hi> Hebr. ‘snoeren’, moesten <hi type="italic">de franjes,</hi> Hebr. ‘kwasten’, aan <hi type="italic">de</hi> vier <hi type="italic">hoeken</hi> der mantels (Deut. XXII 12) worden vastgehecht.</div>
<div id="n2286"><hi type="italic">Hoereeren</hi>, d.i. ontrouw worden aan God. Die versiering, welke hen van de heidenen moest onderscheiden, zou hen dus telkens herinneren aan de onderhouding van Gods geboden.</div>
<div id="n2287">Voor <hi type="italic">en die ten tijde der raadsvergadering</hi> enz. heeft het Hebr.: ‘geroepenen der raadsvergadering, mannen van naam’. Waarschijnlijk behoorden die aanzienlijken niet enkel tot den stam Levi (v. 7 en 9), maar ook voor een deel tot de andere stammen (vgl. XXVII 3).</div>
<div id="n2288">Dezelfde uitdrukking van den grondtekst wordt v. 7 duidelijker vertaald: ‘Gij verheft u zeer’.</div>
<div id="n2289">De oproerigen maken er aanspraak op, even goed als Aäron en zijne zonen <hi type="italic">heilig</hi> te zijn en derhalve als priesters tot God in den tabernakel te kunnen naderen. Slechts een schijn van recht (vgl. Exod. XIX 6) had hunne aanmatiging. De voor het priesterschap gevorderde heiligheid ontbrak hun geheel en al, en tegen de duidelijke verordening Gods (Exod. XXVIII 1; XL 12, 13; Lev. VIII 2) verwarden zij vol hoovaardij het algemeene of oneigenlijke met het eigenlijke priesterschap.</div>
<div id="n2290">Vgl. XIV noot 1.</div>
<div id="n2291">Hebr.: ‘zijn gansche bende’. Core is de leider. Wellicht dachten de Rubenieten, die niet aanwezig waren (v. 12), er meer aan, het verloren aanzien van hunnen stamvader te herwinnen en was het hun vooral om het oppergezag van Moses te doen.</div>
<div id="n2292">Die krachtens hunne heiliging Hem als priesters mogen dienen.</div>
<div id="n2293">Alleen den priesters kwam het toe (Exod. XXX 7, 8) het reukwerk binnen het heiligdom aan God te offeren. De oproerigen bezaten wellicht uit den tijd vóór de wettelijke regeling van den offerdienst eigen <hi type="italic">wierookvaten</hi>, of hadden zich uit hun huisraad die aangeschaft. Het Hebr. echter heeft alleen: ‘Neemt u wierookpannen’.</div>
<div id="n2294">Bij het offeren van het reukwerk zou evenals vroeger (Lev. X 1, 2) het godsoordeel openbaar worden. - Vgl. ook noot 2.</div>
<div id="n2295">Van Hon (zie v. 1) is verder geen sprake, wellicht omdat hij een man van minder invloed was.</div>
<div id="n2296">Ons blind maken, opdat wij den werkelijken staat van zaken niet inzien en als blinde slaven uw bedrog en overheersching dulden.</div>
<div id="n2297">Hieruit blijkt, dat Dathan en Abiron, al was wellicht het priesterschap niet hun hoofddoel, toch op het innigst verbonden waren met Core en zijne tweehonderd vijftig mannen, die gansch Israël heilig genoemd hadden in dien zin, dat allen gerechtigd waren tot de priesterlijke bediening.</div>
<div id="n2298">Nooit had hij zijn gezag misbruikt om zich zelven te verrijken of om anderen te verdrukken. Vgl. hierbij Samuël's woorden I Reg. XII 3.</div>
<div id="n2299">In het voorhof, bij den ingang des tabernakels (v. 19). Er was geen plaats voor zoovelen in het heiligdom, waar eigenlijk het reukwerk geofferd moest worden. Nog een tweede uitzondering op den regel geeft v. 46.</div>
<div id="n2300">Tegen Moses en Aäron.</div>
<div id="n2301">Vgl. XIV 10.</div>
<div id="n2302">Voor <hi type="italic">allersterkste God</hi> heeft het Hebr.: ‘God, God’. Zij doen een beroep op God, dat Hij, die aan alles geest en leven geeft en bijgevolg ook den geest, het inwendige, van alle menschen doorschouwt (XXVII 16), niet naar den uitwendigen schijn zal straffen. Zooveel mogelijk trachten zij in hunne liefde de misdadigen als het ware te verbergen voor de goddelijke gramschap. Vandaar hunne verontschuldiging, dat slechts <hi type="italic">een enkele</hi>, nl. Core, gezondigd heeft. De anderen, willen zij zeggen, waren meer verleid en misleid.</div>
<div id="n2303"><hi type="italic">In</hi> de straf <hi type="italic">hunner zonden.</hi></div>
<div id="n2304">Hebr.: ‘van de tent van Core, Dathan en Abiron’. De Caäthieten, tot wie Core behoorde, en de Rubenieten waren zuidelijk van den tabernakel gelegerd. Vgl. II 10; III 27 en 29. Mogelijk ook had Core, met verachting der legerwet, zijne afdeeling verlaten en bij de Rubenieten zijne tent geplaatst.</div>
<div id="n2305"><hi type="italic">Iets nieuws,</hi> een wonder. - <hi type="italic">In de onderwereld</hi>, vgl. Gen. XXXVII noot 16.</div>
<div id="n2306">Het Hebr. heeft hierbij nog in het bijzonder: ‘en alle lieden, die tot Core behoorden’, zijne dienaren. Zijne zonen echter, die waarschijnlijk geen deel hadden in de misdaad huns vaders, bleven gespaard (XXVI 11). Core kwam vermoedelijk te gelijk met Dathan en Abiron om. Vgl. XXVI 10 in den grondtekst.</div>
<div id="n2307">Hen trof terzelfder tijd de straf van Nadab en Abiu. Vgl. Lev. X 2.</div>
<div id="n2308">Het werd niet aan Aäron geboden, volgens sommigen, omdat de hoogepriester zich op geenerlei wijze door aanraking van de dooden (Lev. XXI 11) mocht verontreinigen, volgens anderen opdat door die daad van Eleazar (zie ook de volgende verzen, vooral v. 40) het bezit van het priesterschap in het geslacht van Aäron nadrukkelijk betuigd zou worden.</div>
<div id="n2309"><hi type="italic">In den dood der zondaren,</hi> bij gelegenheid van Gods strafgericht over hen, waren de wierookvaten <hi type="italic">geheiligd,</hi> voor altijd buiten het gewone gebruik gesteld en den dienst des Heeren toegewezen, omdat <hi type="italic">daarin den Heer wierook geofferd was.</hi> - In plaats van <hi type="italic">geheiligd zijn zij in den dood der zondaren</hi>, heeft het Hebr.: ‘geheiligd zijn zij, de wierookpannen dier zondaren in (tegen) hunne zielen’. Dit kan overeenkomstig de vertaling der Vulgaat begrepen worden, of wel beteekent hier ‘tegen hunne zielen’ ten koste van hun leven. Vgl. Prov. XX 2 en III Reg. II 23.</div>
<div id="n2310">Het brandofferaltaar. Zie Exod. XXVII 1, 2.</div>
<div id="n2311">Om God te verbidden. Vgl. v. 22; XIV 5.</div>
<div id="n2312">Hebr.: ‘de plaag’, vermoedelijk een schrikkelijke pestziekte.</div>
<div id="n2313"><hi type="italic">Smeekte hij,</hi> Hebr. ‘bewerkte hij verzoening’. Zoo werd het heilig reukwerk, dat voor de oproerigen aanleiding tot hunne verdelging geweest was, in de hand des uitverkoren priesters het middel vanbehoud voor geheel het volk. - De biddende Aäron, staande tusschen dood en leven, is eene afbeelding van Jesus Christus, onzen Hoogepriester, die in de dagen van zijn sterfelijk leven gebeden en smeekingen tot den Redder uit den dood opzond met sterk geroep, en verhoord werd om zijne eerbiedwaardigheid. (Hebr. V 7).</div>
<div id="n2314"><hi type="italic">Geslachten</hi>, Hebr.: ‘vaderlijk huis’, beteekent hier ‘stammen’, gelijk uit het zinverband blijkt.</div>
<div id="n2315"><hi type="italic">Op den stam</hi>, d.i. op den staf. Het in den grondtekst gebruikte woord ‘matte’ (vgl. Exod. IV noot 2) beteekent wel overdrachtelijk <hi type="italic">stam</hi>, maar allereerst ‘staf’, welke beteekenis te dezer plaatse gevorderd wordt. - Voor <hi type="italic">en één staf</hi> enz. heeft het Hebr.: ‘want één staf (behoort) aan het hoofd hunner vaderlijke huizen’, m.a.w. voor elken stamvorst een eigen staf. Hiermede is de reden aangegeven, waarom Aäron's staf bij de twaalf staven (zie v. 6) gevoegd moest worden. Ook Levi behoorde vertegenwoordigd te zijn en als opperhoofd van dien stam trad Aäron op.</div>
<div id="n2316">In het Heilige der heiligen, voor de ark. Vgl. Exod. XXV noot 12; XXVII noot 18 en XXVI 33.</div>
<div id="n2317">Klagen tegen de door God gestelde overheid is klagen tegen God. God zal <hi type="italic">zich vrijwaren</hi> door dat klagen te doen ophouden.</div>
<div id="n2318">Minder duidelijk heeft het Hebr.: ‘en de staf van Aäron was onder hunne staven’. Te zamen waren er dertien staven.</div>
<div id="n2319">Zoo heet hier de tabernakel om de ark met de tafelen der Wet. Vgl. noot 3.</div>
<div id="n2320">Op zinnebeeldige wijze teekende dit wonder den aard en de strekking van het Aäronietische priesterschap. Het dankte alleen aan den wil van God zijn ontstaan en zou, maar wederom door de kracht van God, vruchten van heiliging voortbrengen. - Volgens de H. Vaders is ook de eerst doode en later in een nieuw leven bloeiende staf eene afbeelding van den uit het graf verrezen Christus, eene afbeelding tevens van zijn kruis. Immers dat van nature nietswaardige, doode hout werd op Calvarië, de oneindig kostbare vrucht dragend, de boom des levens om voortaan in de harten der Christenen ontelbaar vele bloemen van zuiverheid en vruchten van allerlei deugden voort te brengen.</div>
<div id="n2321">Hebr.: ‘Voor het getuigenis’, d.i. voor de ark. Vgl. noot 3.</div>
<div id="n2322">Waarschijnlijk spreken zij zoo onder den indruk van het laatste wonder en van het te voren gehouden strafgericht. Zij zijn bevreesd om met hunne offers tot God in zijnen tabernakel te naderen. Lichtelijk zouden zij in hunne zondigheid misdoen en met den dood gestraft worden. Dit wordt hier vermeld ter inleiding op het volgende hoofdstuk, waar die bezorgdheid wordt weggenomen.</div>
<div id="n2323"><hi type="italic">De ongerechtigheid</hi> ten opzichte <hi type="italic">van het heiligdom</hi>, d.i. de tekortkomingen en de gebreken des volks bij het brengen der offeranden, alsmede de in de uitoefening <hi type="italic">des priesterschaps</hi> bedreven <hi type="italic">zonden</hi> zullen door de Aäronietische priesters krachtens den verzoening werkenden offerdienst <hi type="italic">gedragen</hi>, weggedragen en uitgedelgd (Exod. XXVIII noot 26) worden, zoodat niemand bij het naderen tot den tabernakel (XVII 12, 13) behoeft te vreezen. Volgens anderen echter wordt hier in geheel anderen zin op de verantwoordelijkheid der priesters en levieten gedoeld. Zij moeten zorgen, dat het heilige heilig behandeld wordt, zoodat er geen reden zal zijn om voor Gods gramschap te vreezen. Aäron met zijne zonen, de priesters, en, gelijk het Hebr. heeft, zijn ‘vaderlijk huis’, te weten de zonen van Levi in het algemeen, zullen de straf voor <hi type="italic">de ongerechtigheid van het heiligdom dragen</hi>, wanneer nl. door hunne schuld tegen het heiligdom misdreven wordt en vooral wanneer een vreemde zich aan het heilige zou vergrijpen, en in het bijzonder zal op de priesters alle <hi type="italic">zonde des priesterschaps</hi> gewroken worden, wanneer zij, plichtvergeten, dat priesterschap onteeren of door vreemde indringers laten onteeren. Vgl. v. 2-7.</div>
<div id="n2324">Het met <hi type="italic">schepter</hi> vertaalde Hebreeuwsche woord beteekentook ‘stam’ en ‘nakomelingschap’. Met Aäron's geslacht moest tevens geheel de nakomelingschap van zijn stamvader Levi in het heilig dienstwerk en in de daaruit volgende verantwoordelijkheid deel hebben. De levieten zouden de priesters in hun priesterlijk ambt, de priesters onmiddellijk den Heer dienen.</div>
<div id="n2325">Om te offeren.</div>
<div id="n2326">Een niet-leviet. Vgl. III 10; XVI 40.</div>
<div id="n2327">Dit laatste bepaalt de verhouding der levieten tot de priesters. Zij zijn godgewijde dienaren (VIII 18, 19), die met en onder de priesters bij het heilig dienstwerk den Heer dienen.</div>
<div id="n2328">Hiermede is het terrein der priesters aangewezen, dat zich uitstrekte van <hi type="italic">het altaar,</hi> te weten het brandofferaltaar in het voorhof, tot het Heilige en tot <hi type="italic">binnen het voorhangsel</hi> of het Heilige der heiligen (Exod. XXVI noot 21), waar de hoogepriester eenmaal in het jaar binnentrad.</div>
<div id="n2329">De beschikking over mijne offeranden en alle heilige giften in het algemeen. Vgl. V noot 5.</div>
<div id="n2330">Vgl. Lev. VII noot 22.</div>
<div id="n2331">Duidelijker zegt het Hebr., dat van hetgeen allerheiligst is en niet in het vuur verbrand wordt, alle offergave hun zal toebehooren, te weten alles wat van <hi type="italic">het spijsoffer en zond- en schuldoffer</hi> niet op het altaar kwam. Vgl. Lev. II noot 4.</div>
<div id="n2332"><hi type="italic">In het heiligdom,</hi> d.i. in het voorhof des heiligdoms. Vgl. Lev. VI 16, 26. <hi type="italic">Alleen de manspersonen</hi>, vgl. Lev. VI 18, 29 en VII 6.</div>
<div id="n2333">Het Hebr. zegt, dat aan Aäron met zijne zonen en dochters zal toebehooren het hefoffer der kinderen van Israël van al hunne beweegoffers. Bedoeld zijn het borststuk en de rechterachterbout der vredeoffers. Vgl. Exod. XXIX noot 21; Lev. VII 34; X 14.</div>
<div id="n2334">Anders dan in het vorige vers heeft <hi type="italic">eerstelingen</hi> hier zijn eigenlijke beteekenis. Hebr.: ‘het eerste er van, dat zij aan Jehova geven,’ enz.</div>
<div id="n2335">Dit voorschrift is van het voorgaande de herhaling en uitbreiding. De eerstelingen van alle voortbrengselen des lands, ook van de boomvruchten, zouden strekken tot onderhoud der priesters met hunne gezinnen.</div>
<div id="n2336">Hebr.: ‘Alle cherem in Israël’. Vgl. Lev. XXVII noot 12.</div>
<div id="n2337">Vgl. Exod. XIII 12, 13.</div>
<div id="n2338">Bedoeld is <hi type="italic">de loskooping</hi> van het eerstgeborene onder de menschen. Vgl. III 47, waar een zelfde losprijs gesteld is voor eerstgeboren zonen. Het eerstgeborene der onreine dieren werd waarschijnlijk den achtsten dag gelost. Vgl. Exod. XXII 30; Lev. XXII 27. Zie verder Exod. XXX noot 9.</div>
<div id="n2339">Hebr.: ‘tegen het altaar’. Vgl. Lev. I noot 9.</div>
<div id="n2340">Het zou ten onderhoud der priesters met hunne gezinnen strekken. Lev. X 14.</div>
<div id="n2341">Voor <hi type="italic">eerstelingen</hi> heeft het Hebr. ‘hefoffers’ in de algemeene beteekens van offeranden of gaven. Zie voor <hi type="italic">zoutverbond</hi> Lev. II noot 9.</div>
<div id="n2342">Wel kreeg later <hi type="italic">Aäron's</hi> nakomelingschap en in wijderen zin het geslacht van Levi steden ter bewoning en landerijen voor het onderhoud van het vee, maar een afzonderlijk stamgebied viel den kinderen van Levi niet ten deel. Vgl. XXVI 62; XXXV 2; Deut. XII 12; XIV 27; Jos. XIV 3; XXI 1-40. In verhouding tot de andere stammen ontving Aäron's stam alzoo in zekeren zin <hi type="italic">niets.</hi> Doordien echter het aan God geofferde voor een groot deel den levieten en priesters (zie het volgende vers en v. 8-19 met v. 25-32) werd toegewezen, had Aäron met zijn geslacht en stam God zelf tot overvloedig <hi type="italic">deel</hi> en heerlijk <hi type="italic">erfgoed.</hi></div>
<div id="n2343">Vgl. voor <hi type="italic">alle tienden</hi> Lev. XXVII 30 en 32. - <hi type="italic">In den tabernakel</hi> kwamen de levieten niet. Van het dienstwerk des tabernakels is sprake, gelijk het Hebr. zegt. Vgl. verder IV noot 1.</div>
<div id="n2344">Immers op het onrechtmatig naderen tot het dienstwerk des tabernanakels stond de doodstraf (Num III 10), gelijk ook bij het oproer der partij van Core (XVI 33 en 35) gebleken was.</div>
<div id="n2345">Vgl. voor <hi type="italic">in den tabernakel</hi> noot 21. - Vgl. voor <hi type="italic">de zonden des volks dragen</hi> noot 1.</div>
<div id="n2346">Hebr.: ‘een hefoffer’.</div>
<div id="n2347">Hebr.: ‘En u zal (dit) uw hefoffer gerekend worden als koren van den dorschvloer en als volheid van de wijnpers’. Het tiende aan de priesters (zie v. 28) zou hun door God worden toegerekend op een zelfde wijze als Hem de tienden der overige Israëlieten welgevallig waren, welke zij uit den opbrengst van hun akker- en wijnbouw aan Jehova offerden.</div>
<div id="n2348">Hebr.: ‘de tienden’</div>
<div id="n2349">In den grondtekst wordt bedoeld, dat na aftrek van het beschreven tiende aan de priesters, het overige der tienden den levieten zal toebehooren als inkomst van dorschvloer en wijnpers, zoodat zij dit (zie het volgende vers) niet slechts in het voorhof (v. 10), maar overal in hunne woningen kunnen eten.</div>
<div id="n2350">Door het beste aan de priesters te onthouden, zouden de levieten de geofferde tienden ontheiligen en des doods schuldig worden. - Het Hebr. kan ook, wat het eerste halfvers betreft, in dien zin verstaan worden, dat de levieten gerust en zonder zonde de tienden mochten genieten, indien zij slechts het beste er van als tiende der tienden aan de priesters afstonden.</div>
<div id="n2351">Hebr.: ‘Dit is de wetsverordening, welke’. <hi type="italic">Victimoe, der slachtofferande</hi> is eene bijvoeging der Vulgaat.</div>
<div id="n2352"><hi type="italic">Rood</hi> moest de koe zijn volgens sommigen, omdat rood, de kleur der zonde (Is. I 18), aan dit zondoffer bij uitnemendheid (v. 9) paste. Waarschijnlijker echter gold rood, de bloedkleur, als kleur des levens (Gen. IX noot 4; Lev. XVII 11) en wees hier het rood op de bestemming van het offerdier om de onreinheid des doods (v. 11 en 12) weg te nemen. - In plaats van <hi type="italic">volwassen en zonder eenige smet</hi> heeft het Hebr.: ‘zonder eenig gebrek, waaraan geen letsel is’. De koe mocht <hi type="italic">het juk niet gedragen hebben</hi> als een gewoon lastdier, dat voor ploeg of wagen gespannen wordt.</div>
<div id="n2353">Het Hebr. heeft, dat men ze buiten de legerplaats voeren en daar slachten zal voor zijn (Eleazar's) aangezicht. - Waarschijnlijk mocht niet de hoogepriester de offerande voltrekken, wijl hij zich zooveel doenlijk van alle onreinheid (zie v. 8) verre moest houden. Evenwel was niet elke priester bevoegd, maar werd hier, waar het een offer voor geheel het volk gold, de vermoedelijke opvolger in het hoogepriesterschap met name aangewezen. <hi type="italic">Buiten de legerplaats</hi> geschiedde het offer der roode koe wegens de zware onreinheid, waarop het betrekking had. Hierin ook ligt de reden, waarom de reine personen, die bij de offerplechtigheid, alsook bij het bereiden en sprengen van het reinigingswater (v. 9 en 21) werkzaam waren, onrein werden.</div>
<div id="n2354"><hi type="italic">Zevenmaal,</hi> vgl. Lev. IV noot 6. - <hi type="italic">Tegenover de deuren</hi> enz., d.i. in de richting van de voorzijde des tabernakels, gelijk het Hebr. heeft. Bij de gewone zondoffers voor geheel het volk geschiedde zulk eene besprenging in het Heilige tegenover het voorhangsel (Lev. IV 17).</div>
<div id="n2355">Hebr.: ‘En men zal de koe voor zijne oogen verbranden’.</div>
<div id="n2356">Vgl. Lev. XIV noot 7.</div>
<div id="n2357">Hebr.: ‘Tot (bereiding van) reinigingswater; het is een zondoffer’.</div>
<div id="n2358">Deze onreinheid gold als de ergste, omdat bij den dood des menschen de gevolgen der zonde zich zoo schrikkelijk in het menschelijke lichaam openbaren.</div>
<div id="n2359">Van het verbrande zondoffer.</div>
<div id="n2360">De Apostel maakt Hebr. IX 13 eene vergelijking tusschen dat wettelijke reinigingswater en het van de zonde reinigende bloed van Christus. Ook is dat water door de H. Vaders als eene voorafbeelding beschouwd van het doopsel, evenals hun het offer zelf der roode koe buiten de legerplaats eene voorbeduiding was van Christus' offerdood buiten Jerusalem.</div>
<div id="n2361">De onreine.</div>
<div id="n2362"><hi type="italic">De onreine,</hi> van wien v. 11, 14, 16 sprake is, de onreine wegens eenen doode.</div>
<div id="n2363">Vgl. voor <hi type="italic">de woestijn van Sin</hi> XIII noot 6. - <hi type="italic">In de eerste maand</hi> van het veertigste jaar (zie XXXIII 37, 38 en XX 22-29) bevindt zich Israël wederom, evenals in het tweede jaar na den uittocht (XIII 27), aan de grenzen van het beloofde land. Over dien langen tusschentijd, waarin allengs een nieuw geslacht de plaats van het oude innam, zwijgt het geschiedverhaal. Gedurende die jaren was zeker steeds een kern des volks, vooral uit den stam Levi, rondom het heiligdom en bij Moses, maar overigens leidde waarschijnlijk Israël, in vele afdeelingen over de wijde woestijnvlakte van Pharan verstrooid, een zwervend herdersleven, zoodat slechts nu en dan een deel der menigte bij den tabernakel legerde, wanneer die (XXXIII 19-35) van plaats verwisselde. Thans echter, nu een nieuw tijdperk aanbrak, verzamelde zich Israël en wel <hi type="italic">de gansche</hi> menigte te <hi type="italic">Cades</hi>, waar <hi type="italic">Maria</hi>, ongeveer honderd en dertig jaren oud (vgl. Deut. XXXIV 7 en Exod. II 4), stierf.</div>
<div id="n2364"><hi type="italic">Voor den Heer</hi>, bij den tabernakel, evenals Core's aanhang. Zie XVI 16 en 35.</div>
<div id="n2365"><hi type="italic">En riepen</hi> enz. tot <hi type="italic">ophoude</hi> ontbreekt in den grondtekst en de oude vertalingen. Het wordt gevonden in den epistel van vrijdag na den derden zondag van de Vasten.</div>
<div id="n2366"><hi type="italic">De staf,</hi> v. 11 in het Hebr. ‘zijn staf’ genoemd, is de staf van Moses, waarmede hij reeds zoovele wonderen gewerkt had. Gelijk uit het volgende vers blijkt, werd die staf in den tabernakel bewaard.</div>
<div id="n2367">Moses en Aäron met hem hadden misdaan door te weinig <hi type="italic">geloof</hi> in Gods goedheid. Bij het morren der menigte hun geduld verliezende, spraken en handelden zij te menschelijk. In het woord van Moses uitte zich de twijfel, of God wel voor zulk een weerbarstig volk het beloofde wonder zou doen, en evenmin als dat woord was ook het tweemaal slaan op de rots in overeenstemming met het goddelijk bevel. En zoo hadden zij God niet <hi type="italic">geheiligd</hi>, d.i. Hem niet naar behooren in zijn oneindige goedheid en getrouwheid en almacht ten aanschouwen des volks geopenbaard en verheerlijkt. Vgl. Deut. I 37 en Ps. CV 32, 33.</div>
<div id="n2368">Het <hi type="italic">Water der tegenspraak</hi>, of beter naar het Hebr. het ‘Twistwater’, heet in den grondtekst: water van ‘Meriba’, ook wel (Deut. XXXII 51) van ‘Meriba te Cades’ ter onderscheiding van een vroeger vermeld Meriba. Zie Exod. XVII noot 4. - God werd daar <hi type="italic">geheiligd</hi>, deed zich als de heilige God kennen door zijn overvloedige barmhartigheid voor het zondige volk en door zijn gestrenge gerechtigheid ten opzichte zijner dienaren Moses en Aäron.</div>
<div id="n2369">Ook naar den koning van Moab (Judic. XI 17). Dit wordt echter als niet belangrijk genoeg te dezer plaatse achterwege gelaten. Van Cades uit kon Israël niet langs den kortsten weg Moab bereiken dan na eerst Edom's gebied te zijn doorgetrokken. - Zie voor <hi type="italic">den koning van Edom</hi> Gen. XXXVI noot 14. - Bij vergelijking van XX 1 met XXXIII 38 schijnt Israël ongeveer drie of vier maanden te Cades vertoefd te hebben.</div>
<div id="n2370">Om den koning gunstig te stemmen, wordt aan de verwantschap tusschen Israël en Edom herinnerd. De stamvaders van beide volken, Jacob en Esau, waren broeders (Gen. XXV 25).</div>
<div id="n2371">Te Cades, d.i. in de nabijheid dier stad, gelijk ook het Hebr. begrepen kan worden.</div>
<div id="n2372"><hi type="italic">De berg Hor,</hi> een zeer hooge berg, ligt zuidoostelijk van Cades.</div>
<div id="n2373">Vgl. voor de beteekenis dier zegswijze Gen. XV noot 10; XXV noot 4.</div>
<div id="n2374">De hoogepriesterlijke kleeding. Vgl. Exod. XXIX 29, 30.</div>
<div id="n2375">Bij zijn gestorven vaderen.</div>
<div id="n2376">De stad <hi type="italic">Arad,</hi> misschien dezelfde als Hered (Jos. XII 14), lag in het zuidoosten van Chanaän, ten noorden der woestijn van Juda (Judic. I 16), en moet volgens de oudste opgaven acht uren beneden Hebron gezocht worden. Zie voor <hi type="italic">het zuiden,</hi> Hebr. ‘de negeb’, XIII noot 5. Bij de tijding, dat de Israëlieten <hi type="italic">langs den weg der verspieders,</hi> d.i. door de woestijn van Sin (vgl. XX 1 en XIII 22), in aantocht waren, verliet de koning van Arad in zuidelijke richting zijn gebied, tastte hen aan, hoewel zij zich door de reis van Cades naar Hor een weinig verder van Chanaän's grenzen verwijderd hadden, en voerde <hi type="italic">buit,</hi> Hebr. ‘gevangenen’, van hen weg. <hi type="italic">Overwinnaar zijnde</hi> ontbreekt in den grondtekst.</div>
<div id="n2377"><hi type="italic">Vernielen</hi>, Hebr. ‘in den ban (cherem) doen’, d.i. aan de verdelging toewijden. Vgl. Lev. XXVII noot 13. Volgens Gods raadsbesluit moesten eenmaal alle volken van Chanaän worden uitgeroeid. Zie Gen. XV 16; Exod. XXIII 23; Deut. VII 2; XX 17, 18. Bij die gelofte toonde Israël zich dus vaardig den wil des Heeren te vervullen.</div>
<div id="n2378">Niet weinigen meenen, dat hier behalve de overwinning op Arad al het andere vooruit verhaald wordt en eerst later, misschien ten deele onder Josue (Jos. XII 14), ten volle na Josue (Judic. I 17), gebeurd is. Volgens anderen echter kan onmiddellijk na de overwinning op Arad Sephaäth, ver in het zuiden en in de vlakte gelegen (zie Num. XIV 45 en noot 19), met andere naburige steden verwoest en <hi type="italic">Horma</hi> genoemd zijn. Nadat dan de overwinnaar was weggetrokken, werd de stad herbouwd en wederom Sephaäth genoemd, om eerst later (Judic. I 17) voorgoed den naam van Horma te behouden. - Dat het zegevierende Israël niet verder doordrong, maar integendeel terugweek, is wel begrijpelijk. De macht der vijanden op het gebergte was ongebroken en zoo bleef de toegang tot het land versperd.</div>
<div id="n2379">De reis ging zuidwaarts door de woestijn, langs den westkant van Edom's gebergte, naar de golf van Akaba (vgl. Exod. XV noot 18).</div>
<div id="n2380">Van het manna. Vgl. XI 6.</div>
<div id="n2381">Hebr. ‘saraafslangen’, d.i. vuurslangen. Zij heeten waarschijnlijk zoo om de brandende ontsteking van haren giftigen beet.</div>
<div id="n2382">Hij moest ze in de hoogte op een paal stellen, gelijk ook het Hebr. kan vertaald worden.</div>
<div id="n2383">Boetvaardig opziende naar het door God gestelde teeken des behouds, werden zij genezen door God (Sap. XVI 5-10). Op wat wijze de omhooggeheven koperen slang eene profetische afbeelding was van het groote kruisgeheim, leerde Christus zelf (Joann. III 14, 15).</div>
<div id="n2384">Vóór <hi type="italic">Oboth</hi> noemt XXXIII 41, 42 Salmona en Phunon. De ligging der meeste legerplaatsen is niet met zekerheid aan te wijzen, maar waarschijnlijk lag Salmona aan Edom's zuidergrenzen, dicht bij de noordelijke punt der golf van Akaba, in de vallei Ithm, welke den weg door het gebergte oostwaarts opent. Thans moest na den westkant ook de oostkant van Edom worden omgetrokken. Zoo dan ging van daar de tocht in noordoostelijke richting tot Phunon of Phinon, een Idumeesche vorstenstad (Gen. XXXVI 41), en verder naar <hi type="italic">Oboth</hi> aan de noordergrenzen van Edom.</div>
<div id="n2385"><hi type="italic">Jeabarim</hi> lag aan <hi type="italic">den oostkant</hi> van Moab's zuidelijke grenzen.</div>
<div id="n2386">Voor <hi type="italic">tegenover</hi> heeft het Hebr. eene uitdrukking, welke zoowel ‘deze zijde’ als ‘de overzijde’ kan beteekenen. Bedoeld is deze zijde, de zuidzijde. Nog had Israël niet, door den Arnon over te gaan, de woestijn bij Moab verlaten. - <hi type="italic">Die in de woestijn is</hi> beduidt: ter plaatse, waar de Arnon door de woestijn loopt. Uit de woestijn komend, snelt genoemde stroom in westelijke richting voort om zich, na vermenging met andere wateren, ten slotte evenals de Zared (v. 12) in de Doode Zee te storten. - Met bijzondere bedoeling wordt hier (vgl. ook v. 26-30) gewag gemaakt van den Arnon als de grensscheiding tusschen het Amorrheërland ten noorden en het land van Moab ten zuiden. Te voren had Moab zich veel verder uitgestrekt, maar door den Amorrheër was het van zijn grondbezit aan gene zijde van den Arnon beroofd, zoodat Israël, al mocht het Moab niet aantasten (Deut. II 9), toch dat naar Moab nog genoemde land kon veroveren, wijl het thans aan den Amorrheër toebehoorde.</div>
<div id="n2387">Een onbekend boek, dat alleen hier vermeld wordt. Waarschijnlijk was het eene verzameling van heilige gezangen, waarin de overwinningen van Israël op de heidenen geboekt werden.</div>
<div id="n2388">In dichterlijke taal schijnt hier de wonderbare hulp Gods bezongen te zijn, welke de Israëlieten aan gene zijde van den Arnon over de Amorrheërs deed zegevieren, zoodat die tusschen rotsen voortschietende stroom bij de Moabietische stad Ar (v. 28) de grens werd tusschen Israël en Moab. - Het Hebr. is even duister. Sommigen vertalen: ‘Vaheb (nam Hij, Jehova) in storm, alsook de beken van den Arnon en de uitstorting der beken, welke zich wendt naar de woonstede van Ar en leunt aan de grenzen van Moab’. Anderen anders.</div>
<div id="n2389">Hebr.: ‘En van daar (trokken zij) naar Beër (Bron). Dat is de bron, waarvan’ enz.</div>
<div id="n2390">Hebr.: ‘Stijg omhoog, o bron! zingt haar toe’.</div>
<div id="n2391"><hi type="italic">Door den wetgever,</hi> eenigen vertalen het Hebr.: ‘met den bevelhebbersstaf’. Of hier op een werkelijk feit gezinspeeld wordt, is onzeker. Mogelijk bedoelt slechts het lied, dat de bron op last van Moses en onder de leiding der vorsten gegraven werd. <hi type="italic">Uit de woestijn.</hi> De Septuagint heeft: ‘van den put’, d.i. van Beër.</div>
<div id="n2392"><hi type="italic">Bamoth</hi> of Bamoth Baäl (Hoogten van Baäl, vgl. XXII 41) lag volgens Jos. XIII 17 tusschen Dibon en Baälmaon, derhalve, evenals ook <hi type="italic">Matthana</hi> en <hi type="italic">Nahaliël</hi>, over den Arnon binnen het gebied der Amorrheërs.</div>
<div id="n2393">Hebr. ‘van Bamoth naar het dal, dat in het veld van Moab ligt’ enz. <hi type="italic">Het land</hi> (veld) <hi type="italic">van Moab,</hi> aldus genoemd naar de vroegere bezitters, zie noot 11, moet niet verward worden met ‘de velden van Moab’, waar Israël zich eerst later (XXII 1) legerde. Het veld van Moab, ‘de vlakte’ van Deut. III 10; Jos. XIII 9, 16, 17, 21, is de hoogvlakte, welke zuidelijk van het gebergte Galaäd zich naar het noorden uitstrekt van den Arnon tot Hesebon en Amman (Rabbath Ammon). - De <hi type="italic">Phasga</hi> heet het noordelijke gedeelte van het gebergte Abarim, dat zich langs den oostelijken oever der Doode Zee uitstrekt. - <hi type="italic">De woestijn,</hi> waarvan hier in verband met den Phasga sprake is, ligt aan het noordoostelijke einde der Doode Zee, ten zuiden van Bethsimoth (XXXIII 49). Israël trok dus in noordwestelijke richting op het Oostjordaansche aan.</div>
<div id="n2394">Beter wordt (vgl. Gen II noot 12) vertaald: ‘had gezonden’. Niet uit het dal bij den Phasga, maar buiten het Amorrheesche gebied uit de woestijn van Cademoth (Deut. II 26) werden de gezanten gezonden, zoodat Matthana, Nahaliël enz. legerplaatsen zijn, welke Israël na den veldslag te Jasa (v. 23) betrok.</div>
<div id="n2395"><hi type="italic">Jasa</hi> lag tusschen Medaba ten noorden en Dibon ten zuiden, maar meer oostwaarts. Zie noot 29.</div>
<div id="n2396">Vgl. Exod. XVII noot 9.</div>
<div id="n2397"><hi type="italic">Van den Arnon</hi> ten zuiden <hi type="italic">tot den Jeboc</hi> ten noorden en noordoosten en tot de <hi type="italic">Ammonieten</hi> ten oosten. Ten westen werd het veroverde Amorrheesche gebied van den Arnon tot den Phasga door de Doode Zee en hooger op tot den Jeboc door den Jordaan begrensd. De rivier Jeboc of Jaboc vormde de grensscheiding tusschen de twee Amorrheesche rijken van Hesebon ten zuiden en van Basan ten noorden.</div>
<div id="n2398">Nog om een andere en hoogere reden waren de Ammonieten in veiligheid. Vgl. Deut. II 19. - De Septuagint vertaalt: ‘want de grens der Ammonieten is Jazer’.</div>
<div id="n2399"><hi type="italic">Hesebon</hi> lag 25 km. ten oosten van den Jordaan, waar deze aan het noordelijk einde der Doode Zee zijne uitmonding heeft. - Voor <hi type="italic">dorpen</hi> heeft het Hebr. ‘dochters’, waarmede de aan de hoofdstad onderhoorige plaatsen bedoeld zijn.</div>
<div id="n2400">Dit vers geeft de verklaring, waarom het gebied van Hesebon, dat eertijds Moabietisch land was, den Amorrheërs ontweldigd werd.</div>
<div id="n2401">Het spotlied begint met eene uitnoodiging aan de Amorrheërs om het door Israël verwoeste Hesebon te komen herbouwen, waarna (v. 28 en 29) aan de vroegere glorie van Hesebon en Sehon's veroveringen in het land van Moab herinnerd wordt, om dan (v. 30) te eindigen met den roem van Israël, dat den overwinnaar heeft overwonnen.</div>
<div id="n2402">Het door de Amorrheërs ontstoken oorlogsvuur.</div>
<div id="n2403"><hi type="italic">Chamos,</hi> de bijzondere afgod der Moabieten, hun eigenlijke landgod (III Reg. XI 7, 33; Jerem. XLVIII 7) was onmachtig om zijn volk te redden. <hi type="italic">Hij leverde</hi> enz.</div>
<div id="n2404"><hi type="italic">Hun juk,</hi> de heerschappij der Amorrheërs. Het Hebr. heeft: ‘En (d.i. toen, nadat een groot deel van Moab door de Amorrheërs veroverd was) wij beschoten hen (of: velden hen neer); verloren ging Hesebon tot aan Dibon; en wij richtten verwoesting aan tot aan Nophe bij Medaba’ (volgens anderen: ‘Wij richtten verwoesting aan, zoodat een vuur was ontstoken tot Medaba’). <hi type="italic">Dibon</hi>, thans Diban, lag zes km. ten noorden van den Arnon. <hi type="italic">Medaba</hi> lag tien km. ten zuiden van Hesebon.</div>
<div id="n2405"><hi type="italic">Jazer</hi> met hare <hi type="italic">dorpen</hi> (Hebr. dochters. Vgl. noot 24) was waarschijnlijk een van Hesebon afhankelijke vazalstaat. Volgens de Septuagint werd ook Jazer zelf veroverd.</div>
<div id="n2406"><hi type="italic">Basan,</hi> in engeren zin het Oostjordaansche ten noorden van den Jarmoek (Hiëromiax), besloeg als het Amorrheesche koninkrijk van Og een veel aanzienlijker uitgebreidheid. Van den Jaboc (zie noot 22) strekte het zich noordwaarts uit tot het gebergte Hermon en de kleine staten van Gessuri en Machati, terwijl het ten oosten door de woestijn, ten westen door den Jordaan begrensd werd. Vgl. Deut. III 1-17; Jos. XII 4-5. - Daar <hi type="italic">Edraï</hi> in het noordoosten van Palestina lag, is duidelijk in dit en de twee volgende verzen van een grooten en ook zeer belangrijken veroveringstocht sprake.</div>
<div id="n2407"><hi type="italic">De velden van Moab,</hi> aldus genaamd omdat Moab ze vroeger in eigendom had bezeten, waren Israël's laatste legerplaats in het Overjordaansche of Oostjordaansche land. Zij wijzen de landstreek aan langs den oostelijken Jordaanoever, ongeveer van den Jaboc tot de Doode Zee, het zuidelijke gedeelte van het Jordaandal, evenals ‘de velden van Jericho’ (Jos. IV 13; V 10) de daar tegenover liggende landstreek op den westelijken oever aanduiden. - <hi type="italic">Zij trokken voort</hi>, te weten van het dal bij den Phasga (XXI 20), het noordelijke einde van net gebergte Abarim (XXXIII 48), want de verovering van het over den Jaboc gelegen en naar het noorden zich wijd uitstrekkende Basan geschiedde waarschijnlijk, zonder dat het hoofdleger met den tabernakel van standplaats veranderde.</div>
<div id="n2408">Van <hi type="italic">Madianietische</hi> herdersstammen binnen het vroegere gebied of in de onmiddellijke nabuurschap van Moab spreken ook XXXI 8 en Jos. XIII 21. Wellicht is Balac zelf een Madianiet geweest, die door Sehon aan het verwonnen Moab was opgedrongen of zich de heerschappij had aangematigd. Hoe dat zij, uit geheel het volgende verhaal blijkt, dat Moab met de naburige Madianieten op het innigst verbonden was.</div>
<div id="n2409">De Ammonieten hebben zich nooit tot <hi type="italic">de rivier</hi>, tot den Euphraat (Exod. XXIII noot 24), uitgebreid. De grondtekst verdient dan ook de voorkeur: ‘tot Balaäm, den zoon van Beor, naar Pethor, dat aan de rivier ligt, het land der kinderen van zijn volk’. Ook heeft Pethor niet de beteekenis van <hi type="italic">waarzegger</hi>, gelijk de Vulgaat wil, maar is zeker de naam eener plaats (zie Deut. XXIII 4 volgens den grondtekst) in Aram van Mesopotamië, d.i. in noordelijk Mesopotamië (vgl. Gen. XXVIII noot 1 en X noot 20). Of niettemin <hi type="italic">Balaäm,</hi> al liet God hem groote voorzeggingen doen, eigenlijk een waarzegger was, valt moeilijk te beslissen. Velen achten het om Jos. XIII 22 zeker, maar volgens niet weinigen verwierf hem zijn laaghartig gedrag dien schandnaam en was hij, gelijk Job en Jethro, inderdaad een dienaar van den waren God, ofschoon hij zijn profetenambt onteerde. - De naam <hi type="italic">Balaäm</hi> beteekent waarschijnlijk ‘verslinder’ of ‘volksverslinder’.</div>
<div id="n2410">Balaäm beroept zich niet op valsche goden, maar op <hi type="italic">den Heer</hi> (Hebr. Jehova), en uit zijne woorden schijnt te blijken, dat God hem meermalen op bovennatuurlijke wijze gewaardigde te verlichten. Wel is zijn gedrag den dienaar en gunsteling van den waren God onwaardig, daar hij de gezanten, die tegen Gods volk hulp komen vragen, niet afwijst en zelfs in het vervolg uit winstbejag den wil Gods zooveel doenlijk tracht te weerstaan, maar dit bewijst alleen, dat de mensch vrij is om de genade te versmaden en dat God ook onwaardigen als zijne werktuigen kan gebruiken, wanneer het Hem behaagt.</div>
<div id="n2411">Overtuigd, dat hij tegen Gods duidelijk uitgesproken wilsbesluit niets vermag, hoopt Balaäm niettemin, verblind door baatzucht, dat hem zal worden toegestaan naar eigen wensch te handelen.</div>
<div id="n2412">God wijzigt gedeeltelijk zijn verbod (v. 12) en hiermede begint Balaäm's straf. Niet zelden laat God de menschen, die hunnen wil stellen boven zijnen wil, aan de schadelijke wenschen over van hun eigen onverstandig hart.</div>
<div id="n2413">Wijl Balaäm klaarblijkelijk (zie v. 32) booze wenschen en bedoelingen had en uit begeerte naar het loon der ongerechtigheid (II Petr. II 15) Balac hoopte tevreden te stellen.</div>
<div id="n2414">De engel van Jehova, de leidsman van Israël uit Egypte naar Chanaän. Vgl. Exod. XIV 19; XXIII noot 20; XXXIII noot 11.</div>
<div id="n2415">Die de verschijning niet zag. Vgl. v. 31.</div>
<div id="n2416">Gelijk eens door de werking des duivels de slang in het paradijs, zoo deed thans de ezelin werkelijke woorden hooren door de wondermacht Gods, die den dubbelhartigen Balaäm op die wijze wilde waarschuwen en bestraffen. Vgl. II Petr. II 16.</div>
<div id="n2417">Verblind door zijne gramschap en verzonken in zijne begeerlijkheid begrijpt hij niet terstond wat hem overkomt en geeft hij, verrast en verbijsterd, op de vraag antwoord.</div>
<div id="n2418">Hebr.: ‘en kwamen in Kirjath Choetzooth’, welke stad volgens v. 41 niet ver van de Hoogten van Baäl of Bamoth Baäl in het door Israël verwonnen Amorrheërland gelegen was. Vgl. XXI noot 17. Balac was daar te midden van Moabietische stamgenooten, die zich wellicht, nadat hunne Amorrheesche overheerschers verwonnen en de zegevierende Israëlieten voortgerukt waren, wederom onder zijne heerschappij gesteld hadden.</div>
<div id="n2419">Evenals in lateren tijd (Is. XV 2) waren toen reeds <hi type="italic">de Hoogten van Baäl</hi> een plek, waar vermoedelijk Chamos als de <hi type="italic">baäl</hi>, d.i. de heer of landsgod (XXI noot 28), door de Moabieten op bijzondere wijze gehuldigd werd. - Balac liet hem slechts <hi type="italic">het uiterste deel des volks</hi> zien. Misschien meende hij in zijn bijgeloof, dat de vervloeking, als zij zich in één keer over de gansche menigte van Israël verdeelde, minder krachtig zou werken.</div>
<div id="n2420">De geheimzinnige beteekenis van het getal <hi type="italic">zeven,</hi> die van volmaaktheid en heiligheid (Gen. II 2), bleef ook buiten Israël in eere, en offers van zeven dieren worden ook in het oude heidendom niet zelden als bijzondere offers vermeld. - Balaäm offerde aan den waren God. Vgl. v. 4.</div>
<div id="n2421">In de afzondering en eenzaamheid hoopt hij Gods openbaring te ontvangen.</div>
<div id="n2422">Het Hebr. is duister. Sommigen vertalen: ‘naar een hoogte’ of ‘naar een kale plaats’ of ‘alleen’.</div>
<div id="n2423">Het Hebr. woord, door de Vulgaat gewoonlijk met parabola of proverbium vertaald, kan spreuk, spreukachtige reden, raadsel of ook vergelijking beteekenen. Altijd is het een woord of rede in verheven stijl. De voorzeggingen der heilige profeten worden echter meestal met een andere benaming aangeduid, welke hier niet gebezigd is waarschijnlijk wegens het onheilig karakter van Balaäm.</div>
<div id="n2424">Uit Mesopotamië (XXII noot 3), het land van <hi type="italic">het Oosten</hi> (Gen. XXIX 1).</div>
<div id="n2425">Wel heeft de Vulgaat in navolging van het Hebr. den toekomenden tijd ‘zal ik hem zien’ enz., maar de zoogenaamde toekomende tijd van het Hebr. geeft gewoonlijk slechts te kennen, dat de handeling onvoltooid is. Terwijl Balaäm spreekt, ziet hij <hi type="italic">hem,</hi> Israël, en is het zien nog niet voorbij.</div>
<div id="n2426"><hi type="italic">Alleen,</hi> afgezonderd (Lev. XX 26; Deut. XXXIII 28; Mich. VII 14) en uitgelezen (Exod. XIX 5) is Israël. Het is geen gewoon, maar een boven alle heidensche <hi type="italic">volkeren</hi> (Hebr. ‘gojim’) bevoorrecht volk.</div>
<div id="n2427"><hi type="italic">Het stof</hi>, het als het stof ontelbare geslacht (Gen. XIII 16). <hi type="italic">Het getal van Israël's geslacht</hi>, Hebr.: ‘Het getal van Israël's vierde deel’. Het is reeds ondoenlijk een der vier legerafdeelingen van Israël (Num. II 3, 10, 18 en 25) te tellen. - <hi type="italic">Der rechtvaardigen</hi>, der echte zonen van dat volk Gods. In zijn wensch is Balaäm eene afbeelding der zondaars, die met de rechtvaardigen willen sterven zonder echter met hen te willen leven.</div>
<div id="n2428">Hij hoopt, dat een andere plek voor de vervloeking gunstiger zijn zal. Evenals de eerste maal laat hij Balaäm slechts <hi type="italic">een deel</hi> (Hebr. ‘het uiterste deel’ evenals XXII 41) zien, maar thans verwittigt hij hem er van. Verzweeg hij dit vroeger wellicht om Balaäm te bemoedigen, de getalsterkte van Israël is den ziener te goed bekend (v. 10), dan dat zulk een kunstgreep nog herhaald zou worden.</div>
<div id="n2429"><hi type="italic">De Phasga</hi> lag evenals Bamoth in het door Israël veroverde Amorrheesche land. Vgl. XXI noot 18 en XXII noot 12.</div>
<div id="n2430">De spreuk begint met een antwoord aan Balac. Vergeefs heeft deze gehoopt, dat God zijn raadsbesluit zou veranderen.</div>
<div id="n2431">Meer in overeenstemming met de Septuagint wordt het Hebr. gewoonlijk vertaald: ‘Men aanschouwt geen onheil in Jacob en men ziet geen ramp in Israël’. De reden daarvan is, gelijk volgt, de machtige bescherming van God, die zich als Israël's zegevierende koning openbaarde vooral bij den uittocht uit Egypte.</div>
<div id="n2432">Een gewichtig grondbewijs der goddelijke bescherming, dat ook door de heidenen gemakkelijk begrepen kon worden, was de redding van Israël uit Egypte. Van dat tijdstip is het als volk Gods een allersterkst volk. - Voor <hi type="italic">neushoorn</hi> heeft de Vulgaat op andere plaatsen ook wel ‘eenhoorn’, zooals het Hebr. meestal door de Septuagint vertaald is. Bedoeld schijnt echter de buffel of wilde stier.</div>
<div id="n2433">Israël heeft niet, gelijk Moab, de hulp van waarzeggers noodig. Wanneer het dienstig is, openbaart God aan het volk zijne daden. - Anderen duiden het Hebr. in dien zin, dat geene waarzeggerij tegen Jacob, geene wichelarij tegen Israël kracht heeft en dat te gepasten tijde betreffende Jacob en Israël geroemd zullen worden de groote daden van God.</div>
<div id="n2434">Vreeselijk is het onverwinnelijke Israël voor zijne vijanden. Vgl. voor de hier gebezigde beeldspraak Gen. XLIX 9 en noot 13.</div>
<div id="n2435"><hi type="italic">De Phogor</hi> (Hebr. Peʽor) was een bergtop aan het noordelijke einde van den Phasga. Dit wordt nader bevestigd door de ligging van het naburige Beth-Phogor (Vulgaat: fanum Phogor), waarvan Deut. III 29; IV 46 en XXXIV 6 melding maken.</div>
<div id="n2436">Hij had te voren (XXIII 3, 15) <hi type="italic">waarzegging</hi> gezocht, voor zoover hij naar de wijze der waarzeggers te werk was gegaan. Bij zijn raadplegen van den Heer had hij gehoopt, dat God om de hem bewezen hulde van besluit veranderen en het verderf over Israël toelaten zou. - <hi type="italic">Naar de woestijn,</hi> vgl. XXI 20.</div>
<div id="n2437">Israël's welgeordend leger in de velden van Moab. Zie XXII 1.</div>
<div id="n2438">Balaäm's <hi type="italic">oog is gesloten,</hi> kan in de toekomst niet zien, dan wanneer God hem door bovennatuurlijke openbaring verlicht. Dan <hi type="italic">valt hij</hi>, door den Geest Gods aangegrepen (I Reg. XIX 24), <hi type="italic">neder</hi> en aanschouwt hij duidelijk als met <hi type="italic">geopende oogen</hi> hetgeen verborgen is. - Na deze inleiding schildert de rijke beeldspraak der volgende verzen den geluksstaat van het gezegende Israël.</div>
<div id="n2439">Volgens de gebruikelijke Hebr. lezing ‘ahalim’, ‘aloë's’ (vgl. Prov. VII 17 en Cant. IV 14 in grondtekst en Vulgaat) vertaalt men: ‘Als aloëboomen, welke de Heer geplant heeft’.</div>
<div id="n2440">Hebr.: ‘uit zijne emmers’. Israël's geslacht zal allertalrijkst worden. Vgl. voor de hier gebezigde beeldspraak Prov. V 15-18; Is. XLVIII 1.</div>
<div id="n2441">De lezing der Vulgaat doet denken aan Saül's verwerping (I Reg. XV 20-23), maar het Hebr. heeft: ‘Hooger dan Agag zal zijn koning zijn en verheffen zal zich zijn koninkrijk’. Werd deze voorspelling in letterlijken zin later door Saül vervuld, voorzeker doelt zij in hare volle beteekenis op de verheffing van Christus boven al zijne vijanden en op de zegepraal zijner Kerk. - Waarschijnlijk was <hi type="italic">Agag</hi> bij de Amalekieten de algemeene koningsnaam. Vgl. Gen. XX noot 1. Zie voor Amalec, voorafbeelding van alle vijanden Gods, Exod. XVII 16.</div>
<div id="n2442">De herhaalde herinnering aan de redding <hi type="italic">uit Egypte</hi> (XXIII 22) heeft hare beteekenis. Het verleden is borg voor de toekomst. Allerzekerst zegeviert Israël eens ten volle over zijne vijanden.</div>
<div id="n2443">In ongestoorde rust geniet eens het sterke Israël de vruchten der overwinning. Vgl. Gen. XLIX 9 alsook de voorzeggingen van Gen. XII 3 en XXVII 29, welke hier eveneens bekrachtigd worden.</div>
<div id="n2444">Ten teeken van zijn toornig ongeduld.</div>
<div id="n2445">Balaäm gaf inderdaad den slechten raad om Israël door verleiding tot ontucht in Gods ongenade te doen vervallen. Vgl. XXXI 16. Het Hebr. heeft hier echter een andere lezing: ‘En nu zie, ik ga naar mijn volk. Welaan, ik zal u raad geven (onderrichten) wat dit volk uw volk doen zal op het einde der dagen’ (in de toekomst, vgl. Gen. XLIX noot 1). Met deze woorden wordt dan de aandacht gevestigd op de volgende, de laatste en meest gewichtige spreuk.</div>
<div id="n2446">Vgl. noot 3.</div>
<div id="n2447"><hi type="italic">Ik zie hem</hi> enz. Vgl. XXIII noot 6. <hi type="italic">Ster</hi> en <hi type="italic">staf</hi> zijn twee beeldnamen, welke luister en heerschappij beteekenen. Een luistervol heerscher wordt eens uit Israël geboren en deze <hi type="italic">zal de vorsten van Moab</hi> enz. - <hi type="italic">De zonen van Seth</hi>, volgens eenigen zou het Hebr. beteekenen: ‘en hij zal opbouwen (of groot en heerlijk maken) alle zonen van Seth’ (de kinderen van den rechtvaardigen Seth of m.a.w. alle rechtvaardigen); maar aannemelijker is de vertaling: ‘en hij zal verdelgen alle zonen des krijgsrumoers’. De wraak van dien heerscher treft niet alleen Moab, maar ook alle andere vijanden.</div>
<div id="n2448"><hi type="italic">Edom</hi> of <hi type="italic">Seïr</hi> (Gen. XXXVI 8 en 9) wordt de oorlogsbuit van dien grooten koning, onder wien Israël zich krachtig toont of naar het Hebr.: ‘in kracht toeneemt’.</div>
<div id="n2449">Het Hebr.: ‘En heerschen zal hij, die uit Jacob is’ enz. Volkomen zal zijne heerschappij zijn, zoodat hij ook <hi type="italic">het overschot der stad</hi>, wat er nog van de steden der vijanden overbleef, zal vernielen. - De geheele voorzegging van v. 17-19 werd gedeeltelijk en onvolmaakt vervuld, toen koning David Moab en Edom en alle vijanden in het rond onder het juk bracht (II Reg. VIII 2, 12-14; III Reg. XI 15, 16; I Paral. XVIII 2, 11-13), maar volgens de oude schriftverklaring van Joden en Christenen krijgt zij eerst hare volle vervulling in Hem, wiens afbeelding David slechts was, in den Christus. Hij is die luistervolle koning, wiens komst door een ster aan den hemel verkondigd, wiens schepter reeds door den stervenden Jacob gezien werd (Mat. II 2 en Gen. XLIX noot 15). Zegepralend over alle vijanden Gods en zijn heilig Israël hoog verheffend, ontving Hij de volken ten erfdeel en de uiterste grenzen der aarde tot bezit (Ps. II 8).</div>
<div id="n2450">Het volk van <hi type="italic">Amalec</hi> woonde hoofdzakelijk ten zuiden van Chanaän, van Juda's gebergte tot Cades (Gen. XIV 7; Num. XIII 30; XIV 45), maar beheerschte met zijn talrijke, zwervende horden een veel wijder woestijngebied tusschen het land der Philistijnen ten westen en dat der Edomieten ten oosten (I Reg. XV 7; XXVII 8; I Paral. IV 43). Ook drong vermoedelijk reeds vroegtijdig een deel van Amalec tot in het midden van Chanaän (Judic. V 14; XII 15). Volgens sommigen zou het hier genoemde Amalec een ander zijn dan het met Edom verwante en tot Edom behoorende Amalec (Gen. XXXVI 12 en 16). De H. Schrift geeft dienaangaande geene aanwijzing. Alleen komen in de latere historie Amalec en Edom nimmer (zie bijv. I Paral. XVIII 11) als stamverwante volken voor. - <hi type="italic">Eersteling der volken</hi> heet Amalec, wellicht omdat het als het voornaamste der volken (vgl. v. 7 volgens den grondtekst in noot 6) gold, of omdat het den strijd der heidensche volken tegen Israël, het eerst (Exod. XVII 8) begon. Van Amalec's verdelging verhaalt I Reg. XV 7; XXVII 8; XXX 17; II Reg. VIII 12 en ten slotte I Paral. IV 43.</div>
<div id="n2451"><hi type="italic">De Cineër</hi> wordt Gen. XV 19 onder de volken van Chanaän genoemd. Later draagt Hobab van Madian (Num. X 29) en ook zijne nakomelingschap (Judic. I 16; IV 11; I Reg. XV 6) den naam van Cineër, wellicht omdat het Madianietische geslacht, waartoe Hobab behoorde, door vermenging met de Cineërs in dat volk werd ingelijfd. Zie ook I Paral. II 55. Niet van die Cineërs, die in vrede en vriendschap te midden van Israël geleefd hebben, maar van een anderen tak dier oude natie schijnt hier sprake te zijn. Anderen meenen zelfs, met verwijzing naar de aangehaalde teksten (vgl. bijv. Judic. I 16 en Num. X 29), dat de Cineërs een stam of geslacht der Madianieten waren en hier de Madianieten bedoeld zijn, die dan den ongewonen naam van Cineër voeren, wijl in den grondtekst de klankspeling (‘Keni’, d.i. ‘Cineër’, en ‘Keen’ ‘nest) dit vroeg.</div>
<div id="n2452">Wanneer de voorzegging ook, gelijk eenigen meenen, de Cineërs van Hobab's geslacht betreft, dan werd slechts een deel hunner in het noorden bij Nephthali's erfdeel (Judic. IV 11) in de Assyrische gevangenschap weggevoerd. Het meerendeel dier Cineërs woonde (Judic. I 16) op Juda's grondgebied en ging derhalve in de Babylonische gevangenschap ten gronde. Maar <hi type="italic">Assur,</hi> dat zich in het Oosten het eerst als wereldmacht verhief ten verderf van Palestina's bevolking, vertegenwoordigt tevens elke macht, welke later als Assur's erfgenaam dezelfde heerschappij uitoefende. Vgl. hierbij I Esdr. VI 22, waar de koning van Perzië koning van Assur heet. - Aangaande de toekomstige wegvoering van het volk Gods wordt niets vermeld, omdat zulks in deze profetie van Israël's zegening niet paste en ook omdat die wegvoering niet tot verdelging, maar als tijdelijke kastijding tot zuivering en heiliging strekte.</div>
<div id="n2453">Wie zal wenschen te leven (Apoc. IX 6) of wie zal gespaard blijven in dien tijd van Gods strafgericht. <hi type="italic">Deze dingen</hi> slaat op het voorgaande en op hetgeen v. 24 volgt, waar Balaäm den ondergang van zijn eigen volk aanschouwt.</div>
<div id="n2454"><hi type="italic">Uit Italië</hi>, Hebr. ‘van den kant van Kitthim’. Vgl. voor ‘Kitthim’, het Cetthim der Vulgaat, Gen. X noot 5. Cetthim of Cyprus, een middelpunt van den handel tusschen het Westen en het Oosten, vertegenwoordigt hier voor den Oosterling het Westen. Van daar dan, de Vulgaat denkt aan de Romeinen, komt eens de verdelging over <hi type="italic">de Assyriërs</hi> en <hi type="italic">de Hebreërs.</hi> Waarschijnlijk doelt echter het Hebr. ‘Eber’ niet op de Hebreërs of Joden, wijl het uitverkoren volk in deze profetie altijd Jacob of Israël heet en ook wijl de voorspelling van hun ondergang bezwaarlijk een passend slot zou zijn aan deze lofprijzing van het gezegende volk. Naast Assur of den erfgenaam van Assur's heerschappij in Vóór-Azië staat als vertegenwoordiger van alle andere heerschappij over den Euphraat (vgl. Gen. XIV noot 5) Eber of Heber (Gen. X 21). Aan alle wereldmacht in het Oosten wordt eens een einde gemaakt, eerst door de Grieken (I Mach. I 1) en later door de Romeinen, en <hi type="italic">ten laatste</hi> zal ook van die geweldigen het einde ondergang zijn. - Allerduidelijkst vertoont deze prophetie van Balaäm zelfs in de schijnbaar minder gewichtige nevenzaken haar bovennatuurlijk karakter. Ten tijde, dat Amalec nog een machtig volk was (zie v. 7), lang voordat Saül het diep vernederde (I Reg. XV 7), wordt hier de vernietiging der Oostersche wereldheerschappij door de Westersche veroveraars voorspeld, welk feit zelfs duizend jaren later in de dagen van den laatsten profeet Malachias alle menschelijke berekening te buiten ging.</div>
<div id="n2455">Waarschijnlijk is dit in dien zin te verstaan, dat hij de terugreis naar zijn land aanvaardde. Onderweg echter bleef hij bij de Madianieten vertoeven, waar hem de wraak Gods trof (XXXI 8).</div>
<div id="n2456"><hi type="italic">Settim</hi> is Abel-Settim (Vulg. ‘Abelsatim’), de laatste vertoefplaats van Israël op den oostelijken oever des Jordaans in de velden van Moab. Vgl. XXXIII 48, 49. - <hi type="italic">Met de dochters van Moab</hi> en van Madian, gelijk uit het verdere verhaal blijkt. Zie ook aangaande Balaäm's schuld te dier zake XXXI 16; Apoc. II 14.</div>
<div id="n2457"><hi type="italic">Beëlphegor,</hi> ook Phogor genoemd, zie v. 18, was een afgod, die door schandelijke ontucht (Osee IX 10) gehuldigd werd. - De gramschap des Heeren openbaarde zich in een plaag (zie v. 8 en 9), een soort van pest.</div>
<div id="n2458"><hi type="italic">Alle vorsten</hi>, die schuldig zijn. De bestraffing der aanzienlijken moet krachtens het vonnis van Moses geschieden. <hi type="italic">Ten aanschouwen van de zon,</hi> in het openbaar (II Reg. XII 12), tot grootere beschaming. Gewoonlijk werden de misdadigers gesteenigd en hunne lijken tot zonsondergang aan een paal opgehangen (Deut. XXI 22, 23).</div>
<div id="n2459">Aan <hi type="italic">de rechters</hi> (Exod. XVIII 21-26) wordt de bestraffing der minderen, die hunne onderhoorigen zijn met betrekking tot de rechtsmacht, opgedragen.</div>
<div id="n2460">Het woord <hi type="italic">hoer</hi> ontbreekt in het Hebr. Zij was van aanzienlijk geslacht. Zie v. 15 en XXXI 8. - Slechts een deel van Israël zondigde (Deut. IV 3, 4). De godvreezenden <hi type="italic">weenden</hi> enz. Zij zochten, treurend over den ellendigen toestand, bij God beschutting tegen de plaag (noot 2), die in het leger woedde.</div>
<div id="n2461">Hebr. ‘eene lans’.</div>
<div id="n2462"><hi type="italic">In het bordeel</hi>, het Hebr. schijnt het binnenste der tent, de slaapplaats (‘hakkobah’ ‘de alkoof’), aan te wijzen. - <hi type="italic">In de schaamdeelen</hi>, volgens den grondtekst heeft dit alleen betrekking op de vrouw.</div>
<div id="n2463">Volgens I Cor. X 8 drie en twintig duizend. Enkelen wijten dit verschil aan een fout der afschrijvers van den brief. Anderen meenen, dat de Apostel alleen de door Gods plaag getroffenen bedoelt en hij er duizend niet medetelt, die op bevel van Moses en de rechters gedood werden. Dit getal kon hem uit de Joodsche overlevering bekend zijn.</div>
<div id="n2464">Sommigen meenen, dat Phineës krachtens zijn ambt van rechter (v. 5) bevoegd was de doodschuldigen te straffen. Hoe dit zij, uit het welgevallen Gods blijkt, dat hij, door Gods Geest gedreven, handelde.</div>
<div id="n2465">Hebr.: ‘mijn verbond van vrede’. De belofte van het hoogepriesterschap (v. 13) wordt met die woorden aangeduid en ingeleid.</div>
<div id="n2466">Het hoogepriesterschap, dat aan Phineës rechtens reeds toekomt na den dood zijns vaders, zal hem ook werkelijk eens geschonken worden en <hi type="italic">altoosdurend</hi>, d.i. voor een onbepaald langen duur (vgl. Gen. XIII noot 12 en Exod. XV noot 15), het erfdeel zijner nakomelingschap blijven. Het geslacht van Phineës behield de hoogepriesterlijke waardigheid, met een onderbreking van omstreeks honderd vijftig jaren (van Heli tot Abiathar), tot aan de overheersching van Syrië. Sedert dien tijd tot aan Herodes den Groote waren de Machabeesche vorsten tevens hoogepriesters. Of zij, hoewel van aanzienlijk priestergeslacht (vgl. I Mach. II 1 met I Paral. XXIV 7), nakomelingen van Phineës waren, vgl. I Mach. II 54, is onzeker. Hoe dit zij, blijkbaar is Gods belofte vervuld. Daartegen strijdt niet de betrekkelijk korte onderbreking. De toezegging van een onbepaald langen duur sluit zulk eene onderbreking niet uit. Ook mag zij, gelijk de meeste beloften van God in de H. Schrift, als voorwaardelijk beschouwd worden. Phineës' geslacht zou het hoogepriesterschap behouden, mits het zich die verheven waardigheid niet onwaardig maakte.</div>
<div id="n2467">De Moabieten bleven voorshands ongestraft om hunne stamverwantschap met Israël (Deut. II 9), hoewel hun vijandig gedrag niet (Deut. XXIII 3-6) vergeten mocht worden. Waarschijnlijk waren ook de Madianieten aan de verleiding van Israël tot ontucht en afgoderij het meest schuldig, gelijk uit dit verhaal en ook uit XXXI 8 vermoed mag worden.</div>
<div id="n2468">Hunne stamgenoote.</div>
<div id="n2469">‘Na de plaag’, gelijk het Hebr. heeft.</div>
<div id="n2470">Deze tweede telling (vgl. I) van het vernieuwde Israël geschiedde voornamelijk om de toekomstige verdeeling van het land Chanaän (v. 52-56). Zij verschilt van de vorige vooral hierin, dat te dezer plaatse ook de afzonderlijke geslachten van elken stam (vgl. Gen. XLVI noot 14) zijn opgenoemd.</div>
<div id="n2471">Twee duizend zevenhonderd en zeventig minder dan bij de vorige telling (I 20, 21). Wellicht waren vele Rubenieten, van denzelfden geest als hunne stamgenooten Dathan en Abiron, den dag na het oproer van Core omgekomen. Vgl. XVI 1 en 41-49.</div>
<div id="n2472">Hebr.: ‘verslond hen en Core’. Eveneens hebben ook alle oude vertalingen.</div>
<div id="n2473">De grondtekst spreekt niet in v. 10 van een <hi type="italic">groot wonder</hi>, maar heeft: ‘En zij werden tot een teeken (een waarschuwend voorbeeld voor de anderen). En de zonen van Core stierven niet’. Wellicht hadden zij hunnen vader in zijn misdrijf niet gevolgd.</div>
<div id="n2474">Bij vergelijking met Gen. XLVI 10 en Exod. VI 15 zijn hier enkele namen eenigszins anders geschreven. <hi type="italic">Namuel</hi> heet daar Jamuel, <hi type="italic">Zare</hi> Sohar en Soar, terwijl de daar genoemde Ahod hier ontbreekt. Vgl. Gen. XLVI noot 14. - Bijzonder opmerkelijk ook is de geringe getalsterkte, welke zeven en dertig duizend eenhonderd minder bedraagt dan Num. I 23. Waarschijnlijk had vooral de stam van Simeon het voorbeeld van zijnen vorst Zambri (XXV 14) gevolgd en met hem de wraak Gods ondervonden.</div>
<div id="n2475">Gen. XLVI 16 heeft Esebon in plaats van <hi type="italic">Ozni</hi>, v. 16. De andere wijzigingen in de namen zijn minder belangrijk.</div>
<div id="n2476">In Gen. XLVI 13 Job geheeten.</div>
<div id="n2477"><hi type="italic">Machir,</hi> de vader van <hi type="italic">Galaäd</hi>, had nog andere kinderen. Vgl. I Paral. II 21 en VII 15.</div>
<div id="n2478">Deze bijzonderheid wordt medegedeeld ter inleiding op de wettelijke voorschriften van XXVII en XXXVI.</div>
<div id="n2479">Bij vergelijking met Gen. XLVI 21 is het verschil opmerkelijk. Sommige namen zijn echter anders geschreven. <hi type="italic">Ahiram</hi> is wellicht Echi, <hi type="italic">Supham</hi> en <hi type="italic">Hupham</hi> zijn Mophim en Ophim. Zie voor <hi type="italic">Hered</hi> en <hi type="italic">Noëman</hi> t.a.p. noot 13. Dat enkele geslachten, die van Bechor, Gera en Ros, ontbreken, verklaart Gen. XLVI noot 14.</div>
<div id="n2480">Hij heet in Gen. XLVI 23 Husim.</div>
<div id="n2481">Er waren dus, de stam van Levi niet medegeteld, achttienhonderd en twintig mannen minder dan bij de vorige telling. Vgl. I 46.</div>
<div id="n2482">Overeenkomstig <hi type="italic">het getal der</hi> getelde <hi type="italic">namen</hi> of der getelden in elken stam en in elk geslacht, moest <hi type="italic">aan dezen</hi>, aan die getelden en aan geen anderen, <hi type="italic">bezitting</hi>, Hebr. ‘erfbezit’ gegeven worden. Op wat wijze verder de verdeeling tusschen de verschillende stammen geschieden moest, verklaren de drie volgende verzen.</div>
<div id="n2483">Het deel kon gering van omvang en toch <hi type="italic">groot</hi> genoeg door zijne vruchtbaarheid zijn. Zulk een deel bijv. gewerd den stam van Benjamin.</div>
<div id="n2484"><hi type="italic">Aan een ieder</hi>, d.i. aan elken stam volgens zijn meerdere of mindere sterkte.</div>
<div id="n2485"><hi type="italic">Het lot</hi> zou aanwijzen in welke streek van het land elke stam en in welk gedeelte van die streek elk geslacht van den stam zijn erfbezit moest hebben. De nadere verdeeling bleef echter (vgl. v. 54) aan de hooge overheid, welke op de meerdere of mindere talrijkheid der stammen en geslachten in verband met de uitgestrektheid en den aard van het land had te letten.</div>
<div id="n2486">Het geslacht van <hi type="italic">Lobni</hi> stamde van Gerson, dat van <hi type="italic">Hebroni</hi> en <hi type="italic">Core</hi> van Caäth, dat van <hi type="italic">Moholi en Musi</hi> van Merari. Vgl. III 17-20 en Exod. VI 17-19. Alleen de aanzienlijkste geslachten zijn vermeld. Een nauwkeurige opgave was niet noodig, daar deze volkstelling in verband met de verdeeling des lands geschiedde en Levi geen eigen stamgebied zou ontvangen. Vgl. v. 62.</div>
<div id="n2487">Vgl. Exod. VI noot 12. <hi type="italic">Jochabed</hi> was in wijderen zin, door afstamming, <hi type="italic">de dochter van Levi.</hi></div>
<div id="n2488"><hi type="italic">Van ééne maand</hi> enz., niet van twintig jaren en daarboven, <hi type="italic">want</hi> hunne telling had niet, gelijk die der andere stammen, de toedeeling van erfbezit ten doel.</div>
<div id="n2489">Het was sedert eeuwen (Gen. XXXVIII 8 en 9) eene zaak van gewicht den naam des mans na zijnen dood te doen voortleven, en wanneer daarbij nog op het innig verband tusschen familie en grondbezit (Lev. XXV 13-28) gelet wordt, dan is de beteekenis dezer bede duidelijk genoeg. Terwijl andere vrouwen met al hare kinderen tot de familie harer mannen behooren, willen Salphaäd's dochters, als waren zij zonen, den naam van Salphaäd en zijn recht op grondbezit bij de aanstaande verdeeling des lands (XXVI 53) op hare kinderen overdragen, evenals dat bij het leviraat (Gen. XXXVIII noot 2 en 3) geschiedde. Ter versterking der bede wordt er op gewezen, dat het verlies van naam en van erfrecht een onverdiend ongeluk zou zijn. Salphaäd toch had geene bijzonder strafwaardige misdaad gepleegd, maar was <hi type="italic">in zijne zonde,</hi> overeenkomstig het algemeene strafvonnis (XIV 29), op de gewone wijze gestorven.</div>
<div id="n2490">Vgl. hierbij voor het huwelijk der erfdochters XXXVI 6-12.</div>
<div id="n2491">Vgl. Gen. XXV noot 4.</div>
<div id="n2492">Zie voor de zegswijze <hi type="italic">de God der geesten</hi> enz. Num. XVI noot 16. - Moses vraagt geene verlenging van leven, geene verheffing zijner kinderen: hij denkt alleen aan het heil van zijn volk.</div>
<div id="n2493">In wien <hi type="italic">de Geest</hi> Gods is op bijzondere wijze. Vgl. Gen. XLI 38. - Ten aanschouwen des volks (v. 22 en 23) moest die <hi type="italic">handoplegging</hi> geschieden. Op die wijze (vgl. Gen. XLVIII noot 9) zou Josue de drager van het hoogste gezag en Moses' opvolger worden en te gelijk, ook de voor zijn ambt gevorderde genadegaven (Deut. XXXIV 9) ontvangen.</div>
<div id="n2494"><hi type="italic">Bevelen,</hi> d.i. aanwijzingen, <hi type="italic">geven</hi> betreffende zijn ambt en hem zoo in zijn ambt inleiden. - <hi type="italic">Een deel van uwe heerlijkheid</hi> beteekent volgens eenigen Moses' oppergezag, terwijl diens waardigheid van profeet, zie het volgende vers, niet werd overgedragen. Mogelijk bedoelt echter de zegswijze eenvoudig, dat Josue voortaan met Moses in de heerlijkheid van het oppergezag deel zal hebben, om zoo reeds vóór Moses' dood het volk aan zijn bestuur te gewennen.</div>
<div id="n2495">Bij gewichtige zaken raadpleegde Moses onmiddellijk den Heer. Josue zal de bemiddeling des hoogepriesters noodig hebben, die voor hem moet raadplegen met het gericht van de oerim, gelijk het Hebr. heeft. Vgl. Exod. XXVIII noot 21. Na die raadpleging zal Josue met geheel Israël volgens het woord des hoogepriesters handelen. - <hi type="italic">En de overige menigte,</hi> Hebr. ‘en (te weten) de gansche menigte’.</div>
<div id="n2496"><hi type="italic">Herhaalde alles</hi>, Hebr. ‘gaf hem bevelen’ of ‘onderrichtte hem’. Vgl. noot 6.</div>
<div id="n2497">In plaats van <hi type="italic">mijne brooden</hi> enz. heeft het Hebr.: ‘mijne spijs tot mijne vuuroffers’. Van alle offeranden, welke geheel of gedeeltelijk door het vuur werden verteerd, is sprake. Vgl. Lev. III noot 11. - Dat op de feestdagen bijzondere offers gebracht moesten worden, was Lev. XXIII 37 en 38 reeds aangekondigd. Hier volgen de voorschriften voor den offerdienst op die dagen.</div>
<div id="n2498"><hi type="italic">Zonder smet,</hi> d. i, zonder gebrek. Vgl. Exod. XII noot 6. Zie voor het dagelijksche ochtend- en avondoffer (v. 3-8) Exod. XXIX 38-42. Dit voorschrift wordt hier herhaald, ten einde in deze afdeeling (XXVIII en XXIX) alle aan bepaalde tijden gebonden offers der gansche gemeente bijeen te vatten.</div>
<div id="n2499">Hebr. ‘een (of als een) vuuroffer voor Jehova’. <hi type="italic">Bij den berg Sinaï</hi> herinnert er aan, dat hier slechts een oud gebod, te voren (Lev. IX 17) reeds in beoefening gebracht, opnieuw wordt ingescherpt.</div>
<div id="n2500">Rondom het brandofferaltaar of wellicht over het offervleesch op dat altaar. Sommigen echter meenen, dat dit plengen in het Heilige geschiedde door vulling der plengschalen, welke bij de tafel der toonbrooden behoorden. Vgl. Exod. XXV 29.</div>
<div id="n2501">Volgens den grondtekst zal het brandoffer van den sabbat gebracht worden ‘ongerekend het altoosdurend brandoffer’, m.a.w. ook op den sabbat met zijn sabbatoffer werd het dagelijksche ochtend- en avondoffer opgedragen. De bijoffers van tarwebloem en wijn waren overeenkomstig de algemeene wet van XV 3-7.</div>
<div id="n2502">Met <hi type="italic">nieuwemaan</hi> begon de maand, daar de Hebreërs bij maanjaren rekenden.</div>
<div id="n2503"><hi type="italic">Een tiende</hi> van een epha, welke het <hi type="italic">tiende</hi> van een cor-maat was. Het Hebr. heeft: ‘telkens een tiende’. - Hetzelfde geldt v. 21 en 29. <hi type="italic">Ten vuuroffer,</hi> Hebr. ‘een vuuroffer’.</div>
<div id="n2504">Vgl. voor de bijoffers van tarwebloem en wijn XV 3-10.</div>
<div id="n2505">Hebr. ‘boven’ of ‘behalve het altoosdurend brandoffer enz.</div>
<div id="n2506">Vgl. Exod. XII noot 17.</div>
<div id="n2507">De offeranden zijn dezelfde als van den eersten dag der maand.</div>
<div id="n2508">Om de vele offeranden, welke in den morgen gebracht worden, mocht toch het dagelijksche brandoffer <hi type="italic">van den morgen</hi> niet verzuimd worden.</div>
<div id="n2509">In plaats van <hi type="italic">welke van het brandoffer</hi> enz. heeft het Hebr.: ‘behalve het voortdurend brandoffer zal het geofferd worden en (met) zijn drankoffer’.</div>
<div id="n2510">Vgl. Exod. XXIII 16; XXXIV 22; Lev. XXIII 15.</div>
<div id="n2511">Vgl. Lev. XXIII 15-21. waar van éénen var en twee rammen gesproken wordt. Wellicht zijn echter verschillende offeranden bedoeld en dienden die van Lev. uitsluitend (zie v. 18) ter begeleiding van de aanbieding der eerste brooden.</div>
<div id="n2512">Hebr.: ‘en zijn spijsoffer’.</div>
<div id="n2513">Vgl. XXVIII 11-15 en 3-8.</div>
<div id="n2514">Hebr.: ‘bij den var’.</div>
<div id="n2515">Vgl. XXVIII noot 7.</div>
<div id="n2516">Hebr.: ‘buiten het zondoffer der verzoeningen’. Waaruit dat zondoffer van den verzoendag bestond, zegt Lev. XVI 3 en 5. Vgl. ook Exod. XXX noot 7.</div>
<div id="n2517">Hebr.: ‘en (buiten) het altoosdurend brandoffer’ enz. Van de <hi type="italic">drankoffers</hi> is sprake, welke als bijoffers der v. 8 genoemde offeranden gebracht moesten worden.</div>
<div id="n2518">Van v. 12-38 worden hier de veelvuldige offeranden opgenoemd van het blijde Loofhuttenfeest, het feest bij uitnemendheid. Vgl. Lev. XXIII 23-43 en noot 28 en 23</div>
<div id="n2519">Vgl. Lev. VII 16; XXII 18 en 21; Num. XV 3 en 8.</div>
<div id="n2520"><hi type="italic">Tot de vorsten,</hi> omdat de volgende onderrichting ook de burgerlijke rechten en het familieleven raakt.</div>
<div id="n2521">De grondtekst onderscheidt in dit hoofdstuk telkens tweeërlei geloften, de gelofte om iets te doen (bijv. een offer te brengen) en de gelofte van onthouding (bijv. van vasten).</div>
<div id="n2522">Hebr.: ‘op den dag, dat’. Vgl. v. 8 en 15.</div>
<div id="n2523">Van eene verloofde jongedochter en ook van eene nieuwgehuwde, welke eene gelofte medebrengt in het huwelijk, is hier sprake. Eene verloofde maagd was ten opzichte van den aanstaanden echtgenoot bijkans als een gehuwde vrouw verbonden (Deut. XXII 23, 24).</div>
<div id="n2524">Heb.: ‘Maar als haar man tegen haar blijft zwijgen van dag tot dag’ enz. Hij laat den tijd van spreken voorbijgaan en keurt door zijn zwijgen hare gelofte goed.</div>
<div id="n2525">Op den man komt de schuld, wanneer hij de belofte vernietigt na den door de Wet gestelden tijd.</div>
<div id="n2526"><hi type="italic">Of</hi> ontbreekt in den grondtekst.</div>
<div id="n2527"><hi type="italic">Phineës,</hi> zie XXV 7. - De <hi type="italic">heilige zaken</hi> zijn volgens sommigen de trompetten. <hi type="italic">En</hi> beteekent dan ‘te weten’. Vgl. X 9. Volgens anderen zouden hiermede het hoogepriesterlijk schouderkleed en het borstschild des gerichts (Exod. XXVIII 6, 15) bedoeld zijn.</div>
<div id="n2528">De vijf koningen heeten Jos. XIII 21 vorsten van Sehon (vgl. Num. XXI 21). De wraak Gods trof alleen de Madianieten der velden van Moab, die met de Moabieten het volk Gods tot ontucht en afgoderij hadden verleid. Van den ganschen volksstam is geen sprake, zoodat het sterke Madian van Judic. VI en VII niet kan bevreemden. - Zie voor <hi type="italic">Balaäm</hi> XXIV 25.</div>
<div id="n2529">De grondtekst spreekt niet van <hi type="italic">het overige huisraad.</hi> Alles werd gebracht <hi type="italic">naar Moses</hi> enz., <hi type="italic">naar de legerplaats.</hi></div>
<div id="n2530">Vgl. Exod. XVIII 21 en 25.</div>
<div id="n2531"><hi type="italic">Wegens de zonde</hi>, Hebr. ‘in de zaak van’. Vgl. XXV 3, 5, 18.</div>
<div id="n2532">Het harde vonnis werd voorzeker geveld op last van den rechtvaardigen God, den Heer van leven en dood, die de afgodische volken van Chanaän en in het bijzonder hier deze Madianieten besloten had te verdelgen, omdat de maat hunner ongerechtigheden (Gen. XV 16) vervuld was. Wat in het bijzonder de ter dood veroordeelde <hi type="italic">vrouwen</hi> betreft, zij hadden persoonlijke en zware schuld (v. 16) en zouden, zoo zij gespaard bleven, het gevaar van verleiding nog verergerd hebben. De <hi type="italic">jongedochters</hi> werden als slavinnen en bijvrouwen in het volk van Israël ingelijfd.</div>
<div id="n2533">Vgl. de reinigingswet van XIX 11, 12.</div>
<div id="n2534">De buit wordt onrein geacht, wijl die van gedooden afkomstig is. Zie XIX 15, 18. Op wat wijze de ontzondiging moet geschieden, zegt v. 22, 23.</div>
<div id="n2535">En daarna ook door het reinigingswater, gelijk de grondtekst zegt.</div>
<div id="n2536">Vgl. XIX 19, 22.</div>
<div id="n2537">Hebr.: ‘een hefoffer van (voor) Jehova’. Vgl. Exod. XXV noot 1.</div>
<div id="n2538"><hi type="italic">Voetketentjes</hi>, vgl. Is. III noot 15, volgens andere vertalers van den grondtekst ‘armbanden’ (om den bovenarm). <hi type="italic">Handketens</hi>, Hebr. ‘oorringen’. <hi type="italic">Halsketens</hi>, eigenlijk ‘kogelketens’ (vgl. Exod. XXXV noot 19). Uit dankbaarheid voor Gods buitengewone bescherming en ook <hi type="italic">opdat gij bij den Heer</hi> enz., Hebr.: ‘tot dekking voor hunne zielen’ (vgl. Exod. XXX noot 8), werd dit offer gebracht.</div>
<div id="n2539">Behalve het vee en de menschen (v. 26). Anderen vertalen het Hebr.: ‘De (overige) krijgslieden hadden een ieder voor zich geroofd’; m.a.w. alleen de aanzienlijke veldoversten brachten deze offerande.</div>
<div id="n2540">Vgl. Exod. XXX 16.</div>
<div id="n2541"><hi type="italic">Jazer</hi> (vgl. XXI noot 30) lag, volgens het Onomastikon van Eusebius, vijftien Romeinsche mijlen ten noorden van Hesebon (XXI noot 24) en tien Romeinsche mijlen ten westen van Rabboth, de hoofdstad der Ammonieten (Deut. III 11). - <hi type="italic">Galaäd</hi> (vgl. Gen. XXXI noot 15) heet in beperkten zin het land ten zuiden van den Jaboc, in ruimeren zin het gebied tusschen den Jarmoek en de Doode Zee, of ook geheel het Oostjordaansche, voor zoover het door Israël bewoond werd.</div>
<div id="n2542"><hi type="italic">Cadesbarne</hi> is een andere naam van Cades. Vgl. XIII 27.</div>
<div id="n2543">Letterlijk staat er ook in het Hebr.: ‘Indien die menschen.... het land zullen zien’ enz. De hier passende nazin: ‘dan ben Ik Jehova niet’ is weggelaten. Deze wijze van eedaflegging komt veelvuldig (bijv. Ps. LXXXVIII 36; XCIV 11; CXXXI 2, 3) voor. Zonder weglating van den nazin wordt de zegswijze gevonden II Reg. III 35.</div>
<div id="n2544">Dat <hi type="italic">Caleb</hi>, uit den stam Juda en uit het geslacht van Hesron (I Paral. II 9, 18 en 42 vgl. 25), van Cenez, Othoniël's voorvader (I Paral. IV 13), afstamde en naar dezen den bijnaam <hi type="italic">Cenezeër</hi> droeg, wordt nergens vermeld, maar mag gegist worden, omdat die Othoniël meermalen (Jos. XV 17 en Jud. I 13) Caleb's broeder of bloedverwant heet. Volgens een andere gissing was Caleb een <hi type="italic">Cenezeër</hi> van afkomst, die door aanhuwelijking bij Juda werd ingelijfd.</div>
<div id="n2545"><hi type="italic">Over den Jordaan</hi> kan, zooals hier, de westelijke zijde of, zooals v. 32, de oostelijke zijde beteekenen. Toen het meerendeel der stammen zich in Chanaän gevestigd had, kreeg de uitdrukking meer bepaald de laatste beteekenis. Daar echter de zegswijze oorspronkelijk twijfelachtig van zin is, wordt zij meermalen in Deut. en Josue door de bijvoeging ‘ten oosten’ of ‘ten westen’ verduidelijkt.</div>
<div id="n2546"><hi type="italic">Voor den Heer</hi>, d.i. onder Gods bijzondere leiding en bescherming, als het leger des Heeren, van wiens tegenwoordigheid de ark, zijn troonzetel (Exod. XXV 22), in het midden der troepen (Num. II 17; X 21) getuigenis gaf.</div>
<div id="n2547">Allen moesten bereidwillig zijn om mede te trekken naar de overzijde. Vanzelf moesten er echter velen tot bescherming van vrouwen, kinderen en bezittingen in het Oostjordaansche achterblijven. Later werden dan ook (Jos. IV 12, 13) uit de strijders van Ruben, Gad en half Manasses (v. 33) slechts veertig duizend man voor den oorlog binnen Chanaän afgezonderd. Vgl. Jos. IV noot 9 aan het einde.</div>
<div id="n2548">De straf <hi type="italic">uwer zonde.</hi></div>
<div id="n2549">Dezelfde personen zijn hier aangewezen, die XXXIV 17 over de verdeeling des lands gesteld worden.</div>
<div id="n2550"><hi type="italic">De halve stam van Manasses</hi> kreeg eveneens in het Overjordaansche zijn erfland om zijn bijzonder aandeel in de verovering van dat gebied. Vgl. v. 39-42.</div>
<div id="n2551"><hi type="italic">Bouwden</hi>, d.i. herstelden en maakten wederom bewoonbaar.</div>
<div id="n2552">Sommige der v. 34-38 genoemde steden kwamen reeds vroeger (v. 3 en XXI 30) voor. Van enkele, zooals bijv. van <hi type="italic">Dibon</hi> aan de noordzijde van den Arnon, van <hi type="italic">Bethnemra</hi> of Nemra (v. 3) aan den wadi Nimrin, van het vijf mijlen lager gelegen <hi type="italic">Betharan</hi>, van <hi type="italic">Hesebon</hi> (XXI noot 24), van <hi type="italic">Eleale</hi> en <hi type="italic">Nabo</hi>, het eerste een mijl noordoostelijk, het tweede drie mijlen zuidwestelijk van Hesebon, wijzen nog de puinen de vermoedelijke ligging aan. - <hi type="italic">Terwijl de namen veranderd werden</hi> slaat op Nabo en Baälmeon. De oude namen, welke aan de afgoden Nabo (Is. XLVI 1) en Baäl herinnerden, schenen niet passend. Baälmeon werd vermoedelijk Beon van v. 3. <hi type="italic">En zij gaven namen</hi> enz. Volgens de Septuagint gaven zij hunne namen aan die steden, waarvan dan ook v. 42 een voorbeeld geeft. De nieuwe namen werden dan echter althans ten deele weer spoedig door de oude verdrongen.</div>
<div id="n2553"><hi type="italic">De zonen van Machir</hi> zijn afstammelingen van Machir's zoon Galaäd (Jos. XVII 1), terwijl <hi type="italic">Jaïr</hi> stamt van Machir's dochter, welke met Hesron van Juda huwde (I Paral. II 21). Langs welke lijn <hi type="italic">Nobe</hi> tot Machir, den zoon van Manasses, opklimt, is onbekend, maar in zijn erfgebied schijnt Nobe's geslacht onderhoorig te zijn geweest aan dat van Jaïr. Bij vergelijking met Deut. III 12-15 blijkt, dat het noordelijke deel van het Overjordaansche land, het eigenlijke Galaäd met geheel Basan, als erfgebied van half Manasses door twee hoofdgeslachten bezet werd. Het geslacht van Machir ontving Galaäd; dat van Jaïr, waaronder ook Nobe's geslacht gerekend is, ontving geheel Basan. De drie en twintig <hi type="italic">Dorpen van Jaïr</hi> (I Paral. II 22) lagen in het noordelijkste gedeelte van Basan, van de bronnen van den Jordaan langs den linkeroever tot aan het meer Genesareth, (vgl. Jos. XIX 34, waar Havoth Jaïr wellicht naar Hesron, den stamvader, ‘Juda aan den Jordaan’ genoemd wordt), terwijl Nobe het zuidelijke Basan of <hi type="italic">Chanath met zijne</hi> zeven en dertig <hi type="italic">dorpen</hi> (vgl. Deut. III 4; I Paral. II 23) bezette.</div>
<div id="n2554">Vgl. Exod. VI noot 15.</div>
<div id="n2555">Vgl. voor <hi type="italic">Ramesses</hi> Exod. XII 37; <hi type="italic">door eene hoog opgeheven hand</hi>, zie Exod. XIV noot 4.</div>
<div id="n2556">Vgl. Exod. XII 12. <hi type="italic">Want</hi>, Hebr. ‘en’.</div>
<div id="n2557">Vgl. Exod. XII 37.</div>
<div id="n2558">Vgl. Exod. XIII 20.</div>
<div id="n2559">Vgl. Exod. XIV 2.</div>
<div id="n2560">Vgl. Exod. XIV 22; XV 22 en 23.</div>
<div id="n2561">Vgl. Exod. XV 27.</div>
<div id="n2562">Vgl. Exod. XVI 1.</div>
<div id="n2563">Vgl. Exod. XVII 1.</div>
<div id="n2564">Vgl. Exod. XIX 1.</div>
<div id="n2565">Vgl. XI 34.</div>
<div id="n2566"><hi type="italic">Rethma</hi> is vermoedelijk de vallei Aboe Retemath bij Cades, welke, evenals Rethma, van den retem (Hebr. ‘rotem’, een soort van bremstruik) haren naam ontving. Wellicht kreeg Rethma of althans de onmiddellijk daaraan grenzende vlakte den naam Cades, dat ‘heilig’ beteekent, om de gewichtige gebeurtenissen, welke daar (XX 13 vgl. XXVII 14 en Deut. XXXII 51) plaats grepen. Zoo dan zijn de tusschen Rethma (of Rethma-Cades XIII 27) en Cades van v. 36 genoemde plaatsen die oorden in het noordoostelijke gedeelte van het Sinaietische schiereiland, waar de kern van Israël met tabernakel en wolkzuil achtereenvolgens verbleef gedurende de acht en dertig jaren der omzwerving door de woestijn. Van slechts een enkele dier v. 19-35 opgetelde legerplaatsen is de juiste ligging met zekerheid aan te wijzen.</div>
<div id="n2567"><hi type="italic">Moseroth</hi> of Mosera moet bij den berg Hor, waar Aäron zijn laatste rustplaats vond (XX 25-29 en XXXIII 38), gezocht worden, gelijk blijkt bij vergelijking met Deut. X 6.</div>
<div id="n2568">Er is eene schijnstrijdigheid tusschen v. 30-33 en Deut. X 6 en 7. Immers volgens het eerste verhaal kwam men eerst te Moseroth en van daar over Benejaäcan en Gadgad te Jetebatha, terwijl volgens het tweede verhaal de tocht van Benejaäcan naar Jetebatha over Mosera, hetzelfde als Moseroth, en Gadgad ging. Doch er is vermoedelijk, zie noot 13, in de twee verhalen van twee verschillende reistochten sprake. In Deut. X 6 en 7 wil Israël langs het gebergte van Edom aan den oostkant Chanaän binnendringen. Met dat doel voor oogen rukt het langs den kortsten weg voort. Daarentegen heeft het hier in Num. op zijne zwerftochten geen belang er bij den kortsten weg te kiezen, maar wijkt het, naar gelang van de omstandigheden, ter rechter- of ter linkerzijde af.</div>
<div id="n2569"><hi type="italic">Asiongaber.</hi> eene weleer belangrijke havenstad nabij Elath aan het noordwestelijke einde van den Elanietischen zeeboezem (vgl. Exod. XV noot 18). Zij komt later nog meermalen (III Reg. IX 26; XXII 49; II Par. VIII 17; XX 36) voor, maar ging na de verzanding der zee daar ter plaatse te niet, zoodat zelfs hare juiste ligging niet met zekerheid is aan te wijzen.</div>
<div id="n2570">Van het tweede verblijf te <hi type="italic">Cades</hi> (vgl. noot 13), waarmede XX 1 aanvangt, is hier sprake. De legerplaatsen bij den terugtocht van Asiongaber naar Cades waren ongetwijfeld dezelfde of nagenoeg dezelfde als van v. 19 tot 36 en worden daarom, als reeds vermeld, niet meer genoemd.</div>
<div id="n2571">Vgl. noot 14.</div>
<div id="n2572">Vgl. Exod. VII 7.</div>
<div id="n2573">Vgl. XXI 1. Het Hebr. heeft: ‘En de Chanaäniet, de koning van Arad, die in het zuiden (of: in den negeb), in het land Chanaän woonde, vernam het, toen de kinderen van Israël kwamen’.</div>
<div id="n2574">Vgl. XXI noot 9.</div>
<div id="n2575"><hi type="italic">Jiëabarim</hi>, d.i. ‘Heuvelen van Abarim’, ligt aan het zuidelijke einde van het gebergte Abarim, dat zich langs den oostkant der Doode Zee uitstrekt.</div>
<div id="n2576">Bij vergelijking van v. 45-48 met XXI 12, 13, 16-20 en XXII 1 blijkt in de opgave der legerplaatsen een groot verschil te bestaan. Deze is hier beknopter. Althans van XXI 16-19 wordt niet gerept en wellicht is een of andere legering met een anderen naam aangewezen, zooals bijv. de plek <hi type="italic">tegenover Nabo</hi>, welke vermoedelijk dezelfde is als het dal bij de hoogte van den Phasga (XXI 20).</div>
<div id="n2577">Vgl. XXII noot 1.</div>
<div id="n2578">Zie voor <hi type="italic">Bethsimoth</hi>, dat naar het Hebr. ‘huis der verlatenheid of der woestijn’ beteekent, XXI noot 18. <hi type="italic">Abelsatim</hi>, dat vlakte of veld van Satim beteekent, is hetzelfde als Settim of Setim; vgl. XXV 1; Jos. II 1; III 1.</div>
<div id="n2579">Vgl. Exod. XXIII 24, 33; XXXIV 13. Zie voor <hi type="italic">gedenksteenen</hi>, Lev. XXVI noot 1 aan het einde.</div>
<div id="n2580">Hebr.: ‘en neemt bezit van het land’.</div>
<div id="n2581">Vgl. XXVI 53-55. <hi type="italic">Het bezit</hi>, Hebr. ‘het erfbezit’.</div>
<div id="n2582">Het land Chanaän ten westen van den Jordaan. Van het Overjordaansche land is hier geen sprake.</div>
<div id="n2583">De zuidergrenzen begonnen aan het zuidwestelijke einde der <hi type="italic">Zoutzee</hi> of Doode Zee, in <hi type="italic">de woestijn van Sih</hi> (vgl. XIII noot 6), welke Chanaän van noordwestelijk Edom scheidt. Van daar liepen ze in westelijke richting over de v. 4 genoemde plaatsen naar <hi type="italic">de Beek van Egypte</hi> (vgl. Gen. XV noot 14) om aan <hi type="italic">de Groote Zee</hi>, de Middellandsche Zee, te eindigen. <hi type="italic">De Schorpioen-opgang</hi> (Akrabbim) is de naam eener klippenrij aan het zuidelijke einde der Doode Zee. <hi type="italic">Naar Senna</hi>, Hebr. ‘naar Sin’, te weten naar de plaats van dien naam in de woestijn van Sin, waarin ook <hi type="italic">Cadesbarne</hi> of Cades gelegen was. Vgl. XIII noot 2 en 7.</div>
<div id="n2584">De Middellandsche Zee zou voor Chanaän, evenals de Noordzee voor ons land, de groote westergrens zijn.</div>
<div id="n2585">De aanwijzing der noordergrenzen is niet duidelijk. Voor <hi type="italic">den allerhoogsten berg</hi>, heeft het Hebr.. ‘horha-haar’, dat ‘Hor van den berg’, ‘den berg Hor’ of wel ‘verheffing’ of ‘rijzing van den berg’ beteekenen kan. Vermoedelijk is hiermede de westelijke bergrug van den Libanon tegenover Sidon, misschien de Dsjebel es-Sjoekif, aangewezen. De weg of ingang <hi type="italic">naar Emath</hi> schijnt (vgl. XIII noot 7) de vlakte Merdj ʽAjoen te zijn tusschen den zuidelijken Libanon en den Hermon, gelijk de Anti-Libanon heet, waar hij zuidwaarts zijn grootste hoogte bereikt. Wellicht is <hi type="italic">Sedada</hi>, Septuagint ‘Saradak’, het in de nabijheid dier vlakte oostwaarts gelegen Serada en is <hi type="italic">Zephrona</hi> het zuidoostelijk van Serada gelegen Senbariyeh aan de rivier de Hasbani, op den weg naar Paneas (Caesarea Philippi), terwijl <hi type="italic">het dorp Enan</hi> het noordoostelijk van Paneas gelegen el-Hadr kan zijn. Volgens deze meening liepen de noordergrenzen ten zuiden van den Libanon en van den Hermon. Anderen zoeken de genoemde grensplaatsen veel hooger en buiten het gebied, dat ooit feitelijk aan Israël toekwam. Vgl. Exod. XXIII noot 24 aan het einde.</div>
<div id="n2586"><hi type="italic">Daphnim</hi> is zeker eene inlassching. De grondtekst heeft: ‘En de grens dale van Sjephaam (Vulg.: Sephama) naar ha-Riblah (Vulg.: Rebla) ten oosten van ʽAjin (Bron). En de grens dale en rake den schouder der zee van Kinnereth ten oosten’. Wellicht is <hi type="italic">Sephama</hi> Ofani, twaalf kilometers beneden el-Hadr, bij den aanvang der rivier de Roekkad en moet ʽAjin met <hi type="italic">Rebla</hi> aan dezelfde rivier gezocht worden ongeveer ter plaatse, waar zij zich met den Jarmoek vereenigt. Naar deze meening begonnen de oostergrenzen aan den zuidoostelijken voet van den Hermon en volgden den loop van de Roekkad, tot waar deze, voorbij <hi type="italic">de zee van Cenereth</hi>, met den Jarmoek vereenigd, in den Jordaan valt. Anderen zoeken ʽAjin en Rebla meer noordelijk, wijl de grens van daar schijnt te dalen om langs de bergstreek te gaan, welke den oostelijken oever van genoemde zee omzoomt. Eerst bij <hi type="italic">de zee van Cenereth</hi>, het bekende meer van Genesareth, en aan den Jordaan wordt de grenslijn geheel duidelijk.</div>
<div id="n2587">Vgl. XXXII 33.</div>
<div id="n2588">Van Ruben en Gad ontbreken de vorsten, wijl die Overjordaansche stammen in het Westjordaansche Chanaän geen erfgebied ontvingen. Ook Levi, die in het geheel geen stamgebied kreeg, is niet vertegenwoordigd. Eleazar toch staat als hoogepriester (XXVII 21) met Josue, den aanvoerder, aan het hoofd van geheel Israël. De optelling der vorsten geschiedt nagenoeg in die orde, volgens welke later het grondgebied aan de stammen, van het zuiden naar het noorden, werd toegedeeld.</div>
<div id="n2589">Hebr.: ‘duizend el’. Aan elke van de vier zijden der stad moest een stuk weiland worden afgezonderd, dat, van den stadsmuur af gerekend, duizend el of ruim 484 meter <hi type="italic">breed</hi> was, volgens de lengtemaat der Oud-Egyptische el (48.42 cm.), waarmede die der Hebreërs waarschijnlijk overeenkwam. Over de <hi type="italic">lengte</hi> handelt het volgende vers.</div>
<div id="n2590">De lengte van elk der vier stukken moest twee duizend el of ruim 968 meter bedragen. Derhalve was de uitgestrektheid van elk der vier stukken weiland 1000 × 2000 vierkante ellen of ruim 46.8 hectaren. Die berekening is echter niet zeker. Volgens andere opgaven bedroeg de gewone el 45 cm., de heilige el 52.5 cm. - De landerijen der levieten waren onvervreemdbaar. Vgl. Lev. XXV 34.</div>
<div id="n2591">Vgl. Jos. XXI. - De stam Levi werd derhalve voor het gemis van eigen stamgebied schadeloos gesteld door de opbrengst der tienden (XVIII 21-24) en door deze verordening (v. 2-8) op de levietensteden, waarin zij te midden van de andere stadbewoners hun eigen huizen als erfgoed (Lev. XXV 32, 33) bezaten. Deze laatste bepaling bewaarde den godgewijden stam zooveel mogelijk tegen verarming, maakte het betalen der tienden voor de andere stammen minder bezwaarlijk en diende vooral (vgl. Lev. X 11; Deut. XXXI 9-13; XXXIII 9 en 10) tot instandhouding van den zuiveren godsdienst en tot handhaving der heilige Wet door geheel Israël.</div>
<div id="n2592">Niet zonder reden werden juist uit de levietensteden (zie v. 6) enkele tot <hi type="italic">vrijplaatsen</hi> uitgekozen. Immers de priesters en levieten waren de meest bevoegde personen om met hunne kennis de rechters bij te staan en in twijfelachtige gevallen de Wet te verklaren.</div>
<div id="n2593">Hebr.: ‘de goëel’. Vgl. Lev. XXV noot 15. De naaste bloedverwant van den verslagene had volgens aloud gewoonterecht den plicht om rekenschap te vragen en wraak te nemen, wanneer er bloed was vergoten. Door de hier volgende wetsbepalingen werd echter zooveel mogelijk persoonlijke moedwil voorkomen en de beschuldigde onder de bescherming der Wet geplaatst. Vgl. hierbij Jos. XX 2-6.</div>
<div id="n2594">In welke gevallen moord bedreven is en de bloedverwant van den verslagene zijn eisch tot wraakneming ziet ingewilligd, verklaren v. 16-21. In welke gevallen onopzettelijke doodslag gepleegd is en dientengevolge de doodslager niet aan den bloedwreker wordt overgeleverd, verklaren v. 22-28.</div>
<div id="n2595">In het Hebr. is niet <hi type="italic">het werpen van eenen steen</hi>, maar ‘het slaan met eenen steen in de hand’ uitgedrukt. De hand, welke met zulk een steenen wapen iemand doodslaat, is de hand eens moordenaars. - Het zonder moedwil werpen van iets en het doen vallen van eenen steen op iemand wordt bij wijze van voorbeeld genoemd v. 22 en 23 in den grondtekst.</div>
<div id="n2596">Vgl. Deut. XIX 4-6.</div>
<div id="n2597">Waarschijnlijk geschiedde het gerechtelijk onderzoek ter plaatse, waar de doodslag gebeurd was. Vgl. v. 25.</div>
<div id="n2598">Op die wijze werd, tot grooteren afschuw tegen moord en bloedschuld, de onvrijwillige doodslag eenigszins gewroken en uitgeboet. Middelerwijl kon lichtelijk de gramschap van den bloedwreker bedaren en bij den algemeenen rouw moest passend de persoonlijke wrok eindigen. Vanzelf wijst ons ook deze bepaling op den dood van onzen goddelijken Hoogepriester, die stervend de zonden der wereld wegneemt.</div>
<div id="n2599">Hebr.: ‘zonder bloedschuld’. Hij kon niet gerechtelijk gestraft worden. Zoo dan was de eigenmachtige wraakneming wel door de Wet binnen enge perken gesteld, maar toch, om grooter kwaad te voorkomen (vgl. Mat. XIX 8), niet geheel en al aan het onvolmaakte volk ontzegd.</div>
<div id="n2600">Minstens twee getuigen waren noodig. Vgl. Deut. XVII 6; XIX 15.</div>
<div id="n2601">In welk geval van bloedschuld een losprijs geoorloofd was, zegt Exod. XXI 29, 30.</div>
<div id="n2602">Volgens het Hebr. wordt hier gezegd, dat de ballingschap in geval van onvrijwilligen doodslag met geen losprijs kan worden afgekocht.</div>
<div id="n2603">Vgl. Gen. IX 6; Exod. XXI 12 en 14.</div>
<div id="n2604">Hebr.: ‘En gij zult het land niet verontreinigen, waarin gij woont, in welks midden Ik woon’, enz.</div>
<div id="n2605">Hebr. ‘erfbezit’.</div>
<div id="n2606">Duidelijker zegt het Hebr.: ‘En als het jubeljaar voor de kinderen van Israël intreedt, dan wordt haar erfbezit gevoegd bij het erfbezit van den stam, in welken zij zullen zijn; maar aan het erfbezit van den stam onzer vaderen zal haar erfbezit ontnomen worden’. Dat zou vanzelf, zie v. 3, reeds vroeger geschieden, maar dan, wanneer alle erfgoed tot den oorspronkelijken eigenaar moest terugkeeren (Lev. XXV 10, 13, 23), gebeurde het krachtens de wet van het jubeljaar. En zoo zou die wet, welke vooral de instandhouding van het oorspronkelijke grondbezit in de afzonderlijke stammen (zie Lev. XXV noot 8) bedoelde, zich zelve vernietigen, daar zij in dit geval het erfgoed van den eenen stam aan een anderen toewees.</div>
<div id="n2607">Volgens het Hebr. hier en v. 8 zullen zij huwen met mannen uit het geslacht van den stam haars vaders. De echtgenooten der erfdochters moesten dus niet alleen van denzelfden stam, maar ook van hetzelfde geslacht zijn.</div>
<div id="n2608">Hebr.: ‘Want de kinderen van Israël zullen een ieder aan het erfbezit van den stam zijner vaderen vasthouden’, d.i. het onvervreemdbaar behouden.</div>
<div id="n2609">Alle erfdochters, gelijk de grondtekst heeft. Vgl. verder noot 2.</div>
<div id="n2610">Hebr. ‘van hare vadersbroeders’ of ‘ooms’.</div>
<div id="n2611">Besluit der wetsbepalingen, welke reeds hoofdst. XXVII begonnen. Daarmede wordt de wetgeving in de velden van Moab naast die van den Sinaï gesteld. Vgl. Lev. XXVI 45; XXVII 34.</div>
<div id="n2612">In deze verzen wordt het slot van Numeri herhaald en uitgebreid ter inleiding op het nieuwe verhaal, dat met v. 3 aanvangt. De zin is, dat al het vorige door Moses verordend werd gedeeltelijk in het Overjordaansche en gedeeltelijk vroeger in de woestijn, welke, wat haar eindpunt Cadesbarne of Cades op de zuidelijke grenzen van Chanaän (Num. XIII 27) betreft, slechts elf dagreizen van Horeb (zie Exod. III noot 2 aan het einde) ligt. Nauwkeuriger zegt het Hebr., dat Moses dit sprak ‘in het Overjordaansche, in de woestijn, in de Araba tegenover Soeph (de Roode Zee), tusschen Pharan’ enz. De Araba is in de historische Boeken van het O.V. die lange, door gebergte omzoomde laagvlakte, welke zuidelijk van den Hermon begint, voorbij het meer van Genesareth tot aan de Doode Zee het Jordaandal, thans El-Ghor, vormt, en van daar zich uitstrekt tot de Golf van Akaba. Van dit laatste gedeelte der Araba, dat alleen tegenwoordig nog den ouden naam draagt, is hier sprake. Daarop past ‘tegenover Soeph’, vgl. Exod. XV noot 18. Aangaande <hi type="italic">Pharan,</hi> waarschijnlijk eene stad in de woestijn van dien naam, en <hi type="italic">Thophel,</hi> volgens enkelen om zijne beteekenis van ‘smakeloos’ en ‘kwalijk riekend’ hetzelfde als de Lustgraven (Num. XI 34), en <hi type="italic">Laban,</hi> misschien Lebna van Num. XXXIII 20, is niets met zekerheid bekend. Zie voor <hi type="italic">Haseroth</hi> Num. XI noot 19. In plaats van <hi type="italic">waar zeer veel goud is</hi> verkiezen anderen, naar het Hebr., den eigennaam Di-Zahab, welk woord ‘overvloed van goud’ beteekent. Die verschillende namen riepen het volk het tooneel der omzwerving in Steenachtig Arabië en hetgeen er in den langen boetetijd geschied was, levendig voor den geest.</div>
<div id="n2613">Tegenstelling met hetgeen onmiddellijk voorafgaat. In elf dagen kon men Chanaän bereiken, en het was nu het einde van <hi type="italic">het veertigste jaar.</hi> Over de redenen dier groote teleurstelling spreekt v. 26 - II 1.</div>
<div id="n2614">Opdat Israël met dankbare liefde aan Gods wetten zou gehoorzamen, wordt aan die dubbele zegepraal herinnerd, waarmede de eindvervulling van Gods heerlijke beloften een aanvang nam.</div>
<div id="n2615">Volgens het Hebr. en de oudste vertalingen: ‘deze Wet’. De voor het grootste deel aan de vaderen verkondigde wetgeving zou voor de kinderen herhaald en hun verklaard worden. Alvorens daartoe echter over te gaan in hoofdst. V, geeft Moses, aan Israël's misdadig gedrag jegens den getrouwen, maar ook rechtvaardigen God herinnerend, een overzicht van hetgeen in de woestijn geschied is, en vermaant hij het volk om voortaan beter de voorwaarden van het verbond met God te vervullen. - Vgl. voor <hi type="italic">het land van Moab</hi>, hetzelfde als ‘de velden van Moab’, Num. XXII noot 1. Naar den grondtekst en de Septuagint behoort <hi type="italic">over den Jordaan</hi> enz. niet bij het vorige, maar bij dit vers, en wijst het de plaats der Wetsverklaring aan.</div>
<div id="n2616">Bijna een geheel jaar. Vgl. Exod. XIX 1 en Num. X 11 en. 12.</div>
<div id="n2617">Het Hebr.: ‘Wendt u en trekt op en gaat naar het gebergte der Amorrheërs en naar al deszelfs aangrenzende streken, in de Araba, in het gebergte en in de Sjephela, in den Negeb en op den zeeoever, naar het land’ enz. Met <hi type="italic">het gebergte der Amorrheërs</hi> is zeker (zie I 20) het bergland op de zuidoostelijke grenzen van Chanaän bedoeld. Vgl. ook Num. XIII noot 10. De Araba, Vulgaat: <hi type="italic">vlakten</hi>, is hier, vgl. noot 1, het Jordaandal, het gebergte is het gebergte van Juda; vgl. voor den Negeb Num. XIII noot 5. De Sjephela, Vulg. <hi type="italic">laagten</hi>, is het lage land tusschen het gebergte van Juda en de Middellandsche Zee van Gaza tot aan Joppe; de zeeoever is de kust der Middellandsche Zee van Joppe tot aan de steden van Syrië. Dat alles te zamen vormde <hi type="italic">het land der Chanaänieten</hi>, waarvan feitelijk <hi type="italic">de Libanon</hi>, zie Num. XXXIV noot 4, de noordergrens geweest is.</div>
<div id="n2618"><hi type="italic">En,</hi> d.i. te weten. Vgl. bijv. Gen. XII 7.</div>
<div id="n2619">In Gen. XII 2 en 7 is de toezegging van het land Chanaän nauw verbonden met de belofte van een talrijk nageslacht. Aan de vervulling dezer belofte wordt hier herinnerd, wijl zij van Chanaän's bezit als het ware het zichtbaar onderpand was. Vgl. Gen. XV 5; XVII 2 en XXVI 4.</div>
<div id="n2620">Vgl. Exod. XVIII noot 15. - <hi type="italic">Om u</hi> enz. Hebr.: ‘en tot sjoterim over uwe stammen’. De sjoterim, letterlijk ‘schrijvers’ (Exod. V noot 7) of ook ‘opzieners’, bekleedden een voornaam ambt. Met de rechters (Deut. XVI 18 in den grondtekst) moesten zij het volk richten, en ook buiten de rechtbank oefenden zij (XX 5; Jos. I 10) gezag uit. Meermalen dan ook treden zij als <hi type="italic">wijze en aanzienlijke mannen</hi> op om naast stamvorsten, oudsten des volks en rechters (vgl. Deut. XXIX 10; XXXI 28; Jos. VIII 33; XXIV 1 in den grondtekst) Israël te vertegenwoordigen. Ook de zeventig mannen, die Moses in het opperbestier ter zijde stonden, waren genomen (Num. XI 16 in den grondtekst) uit de oudsten des volks en de sjoterim.</div>
<div id="n2621"><hi type="italic">Het gericht van God</hi>, want de rechters vellen vonnis in naam van God en krachtens hun van God komend gezag.</div>
<div id="n2622">Hebr. ‘En ik gebood u te dien tijde’ enz. Aan de wetgeving bij den Sinaï, welke ongeveer terzelfder tijd als de regeling der rechterlijke macht tot stand kwam, wordt hier herinnerd. Vgl. Exod. XXI enz.</div>
<div id="n2623">Vgl. Num. X 12 en XIII noot 2, alsmede voor hetgeen volgt het laatst genoemde hoofdstuk en de aanteekeningen.</div>
<div id="n2624">Dit ontbreekt in den grondtekst en in de oude vertalingen. Hebr.: ‘Ook op mij werd de Heer vertoornd’ enz. Hoewel die gramschap des Heeren, evenals Josue's uitverkiezing, zie het volgende vers, van veel lateren tijd, van het laatste jaar der omzwerving, dagteekent, vgl. Num. XX 12 en XXVII 18, worden hier beide feiten herdacht om de gestrengheid van Gods gericht en tevens zijne trouw in het vervullen der beloften in het licht te stellen.</div>
<div id="n2625">Naar de Golf van Akaba. Vgl. Exod. XV noot 18.</div>
<div id="n2626"><hi type="italic">De Amorrheër</hi> met den Amalekiet. Vgl. Num. XIV 45. Van <hi type="italic">Seïr,</hi> de bergketen, welke zich van de Doode Zee tot aan de Golf van Akaba langs Edom uitstrekt, wordt daar niet gesproken. Cades echter, op de grenzen van Edom (Num. XX 16), lag vanzelf in de nabijheid van Seïr's gebergte.</div>
<div id="n2627">Hebr.: ‘vele dagen overeenkomstig de dagen, die gij daar bleeft’ of ‘gebleven waart’. Sommigen verstaan dit in dien zin, dat Israël na de nederlaag een even langen tijd te Cadesbarne bleef, als het er reeds te voren vertoefd had.</div>
<div id="n2628"><hi type="italic">Langen tijd,</hi> ongeveer acht en dertig jaren, zie v. 14, leidde het door God gevonniste volk in de woestijn van Pharan (Num. X noot 7) een zwervend leven en trok het zoo heen en weder langs den westkant van <hi type="italic">Seïr's gebergte.</hi></div>
<div id="n2629">Vermoedelijk werd dit bevel gegeven te Salmona; vgl. Num. XXI noot 9.</div>
<div id="n2630">Aan den westkant kon Esau's nakomelingschap of Edom op het steil uit de Araba omhoogstijgende gebergte zonder vrees den doortocht aan Israël weigeren (Num. XX 18). Aan den oostkant, waar het gebergte geleidelijk in eene hoogvlakte eindigt en de toegang tot het land open lag, gebood de voorzichtigheid tegenover een leger van zesmaal honderdduizend strijders een geheel andere houding, te meer daar dit leger zonder vijandelijke bedoelingen slechts even, in het voorbijgaan, de grenzen bezette.</div>
<div id="n2631"><hi type="italic">Voedsel</hi>, de voortbrengselen van den grond, wanneer zij die verlangden. Echter bleef nog het manna het gewone voedsel. <hi type="italic">Water</hi> was in het dorre Idumeesche gebied schaarsch.</div>
<div id="n2632">Het bevel van God in v. 5 en 6 kon gemakkelijk volbracht worden en Israël behoefde niet met begeerigheid te hunkeren naar hetgeen God aan andere volken gaf. - <hi type="italic">In al het werk uwer handen.</hi> Hoewel Moses er over zwijgt, is het niet onmogelijk, dat Israël zich ook in de woestijn door arbeid en handel rijkdommen verwierf. Het bezat zilver en goud en een grooten veestapel, had ook geen geringe kunstvaardigheid, gelijk de tabernakel met zijn toebehooren bewijst, en kwam waarschijnlijk nu en dan in aanraking met vreemde kooplieden, die in Steenachtig Arabië woonden of de woestijn doorkruisten. - <hi type="italic">Hij heeft uwen weg gekend,</hi> d.i. uwen weg met zorg geleid. Van een kennen der liefde is sprake.</div>
<div id="n2633">Vgl. voor <hi type="italic">de vlakte</hi> Hebr.: ‘de Araba’, I noot 1; voor <hi type="italic">Elath</hi> enz. Num. XXXIII noot 16. - <hi type="italic">Naar de woestijn van Moab,</hi> te Jeabarim of Jiëabarim op de grenzen van Moab. Vgl. Num. XXI 11; XXXIII 44.</div>
<div id="n2634"><hi type="italic">Ar,</hi> de voornaamste stad van Moab, aan den Arnon, oostelijk van de Doode Zee, vertegenwoordigt hier en v. 29 het gansche land der Moabieten.</div>
<div id="n2635">Het Hebr. van v. 10 en 11 luidt: ‘De Emieten woonden daar vroeger, een groot en talrijk volk en rijzig gelijk de Enakieten. Tot de Raphaïeten werden ook zij gerekend evenals de Enakieten. En de Moabieten noemden hen Emieten’. De Raphaïeten waren, zie Gen. XIV 5, een van de Emieten onderscheiden volksstam, maar in wijderen zin werden ook dezen en andere volksstammen, gelijk hier en v. 20 blijkt, tot de Raphaïeten gerekend. De vertaling <hi type="italic">reuzen</hi> geeft de woordelijke beteekenis van den eigennaam terug. - Zie voor <hi type="italic">de Enakieten</hi> Num. XIII noot 8. - <hi type="italic">Emieten</hi> beteekent vermoedelijk in den letterlijken zin ‘verschrikkelijken’. Moses herinnert hier, v. 12, 20 en 23, ter bemoediging van Israël, aan de oude bevolking van Chanaän, welke, ondanks hare sterkte, aan anderen haar land had moeten overlaten, krachtens de beschikking van God.</div>
<div id="n2636">Zie voor de <hi type="italic">Horrheërs</hi> Gen. XIV 6; XXXVI 20 en noot 7. - <hi type="italic">Het land van Israël's bezitting</hi>, hier bedoeld, is het reeds veroverde Overjordaansche land. Vgl. Num. XXI 25, 32-35.</div>
<div id="n2637">Volgens Gods bevel, gelijk het Hebr. duidelijk te kennen geeft. <hi type="italic">Oven de beek Zared</hi>, vgl. Num. XXI 12, 13.</div>
<div id="n2638">Die <hi type="italic">strijdbare mannen</hi> waren zij, die den leeftijd van twintig jaren bereikt hadden, toen het doodvonnis over het wederspannig geslacht te Cades geveld werd. Vgl. Num. XIV 29.</div>
<div id="n2639">Over den Arnon, de grensscheiding tusschen Moab en het Amorrheesche land van koning Sehon, zie v. 24 en Num. XXI 13, veroverden de Israëlieten, na de overwinning op Sehon, diens gebied en kwamen zoo, vgl. Num. XXI 24, <hi type="italic">in de nabuurschap</hi> der Ammonieten. - Met het gebod van God is Jos. XIII 25 niet in tegenspraak. Het daar aan den stam Gad toegedeelde land der Ammonieten droeg dien naam, vgl. Num. XXI noot 11, omdat het vroeger aan de Ammonieten had toebehoord. Zie ook Judic. XI 15, 21, 22.</div>
<div id="n2640"><hi type="italic">Reuzen</hi>, Hebr.: ‘Raphaïeten’, zie noot 8. - <hi type="italic">Zomzommieten</hi>, waarschijnlijk dezelfde als de Zuzieten van Gen. XIV 5. Het woord beteekent vermoedelijk ‘trotschaards’ of ‘woestaards’. Vgl. verder noot 8.</div>
<div id="n2641"><hi type="italic">Te Haserim</hi> kan ook naar het Hebr. vertaald worden: ‘in dorpen’. - De <hi type="italic">Heveërs</hi>, Hebr.: ‘de ʽAvvim’, in het zuidwesten des lands, zijn een ander volk als de Heveërs, Hebr. ‘de Chivvim’, van wie Gen. X 17 spreekt en die in het midden des lands, te Sichem en te Gabaon (Gen. XXXIV 2; Jos. IX noot 3; Judic. III 3), woonden. Dat de Heveërs, de ʽAvvim, niet geheel werden uitgeroeid, blijkt uit Jos. XIII 4. Ook IV Reg. XVII 31 spreekt nog van de ʽAvvim. - Vgl. voor <hi type="italic">de Cappadociërs</hi> Gen. X noot 15.</div>
<div id="n2642"><hi type="italic">Cademoth</hi>, ten oosten van Sehon's gebied, later (Jos. XIII 18) aan den stam Ruben toegedeeld en (Jos. XXI 36 in den grondtekst; I Paral. VI 79) een levietenstad.</div>
<div id="n2643">Vgl. noot 3.</div>
<div id="n2644">De maat van de ongerechtigheid der Amorrheërs was vol; zie Gen. XV 16. Vgl. hierbij Exod. IV noot 16.</div>
<div id="n2645">Vgl. Num. XXI noot 20.</div>
<div id="n2646"><hi type="italic">Aroër</hi> lag op den noordelijken oever van den Arnon en werd later eene stad van den stam Ruben, vgl. Jos. XIII 16. Daar en elders, zie Jos. XII noot 3, is hare ligging nog nauwkeuriger beschreven. - <hi type="italic">Galaäd</hi> is hier, in beperkten zin, het land ten zuiden van den Jaboc. Vgl. Num. XXXII noot 1.</div>
<div id="n2647">Voor de oostelijk van Sehon's veroverd gebied wonende Ammonieten was <hi type="italic">de Jeboc</hi> of Jaboc, waar die stroom aanvangt, de westergrens (III 16), terwijl hij in zijn verderen loop naar het westen de natuurlijke scheiding vormde tusschen de rijken van Hesebon en van Basan. Vgl. Num. XXI noot 22.</div>
<div id="n2648">Hebr.: ‘Veroverden’. <hi type="italic">Verwoestten</hi> is hier ‘ontvolkten’.</div>
<div id="n2649"><hi type="italic">Van het koninkrijk</hi> enz., Hebr.: ‘het koninkrijk van Og in Basan’. Dit staat in tegenstelling met Og's koninkrijk in (noordelijk) Galaäd; vgl. v. 13. - <hi type="italic">Argob,</hi> dat ‘steenhoop’ beteekent, wordt veelal voor hetzelfde landschap gehouden, hetwelk later ‘Trachonitis’ ‘steenachtige streek’ heette en thans, wat nl. het westelijke, bewoonbare gedeelte er van betreft, onder den naam ‘el Ledsja’ bekend is. Nog wijzen daar de bouwvallen van talrijke steden op een uiterst dichte bevolking in vroegere dagen. Hoewel slechts een deel des rijks (III Reg. IV 13), schijnt hier Argob niet onderscheiden van Basan, wellicht omdat het door zijn vele sterke steden de kracht des lands uitmaakte.</div>
<div id="n2650">De steden werden ontvolkt, doordat, gelijk het Hebr. zegt, de bewoners met den banvloek of cherem, vgl. Lev. XXVII noot 13, werden geslagen.</div>
<div id="n2651">Vgl. Num. XXI noot 11 en XXXIV noot 4.</div>
<div id="n2652">Vermoedelijk beduidt <hi type="italic">Sarion</hi> ‘pantser’, en heeft het gebergte, welks kruin altijd met sneeuw bedekt is, naar den schitterenden sneeuwglans dien naam gekregen. <hi type="italic">Sanir</hi> heeft waarschijnlijk dezelfde beteekenis.</div>
<div id="n2653"><hi type="italic">De vlakte,</hi> Hebr. ‘ham-misoor’, is ‘het veld van Moab’; vgl. Num. XXI noot 18. Vgl. voor <hi type="italic">Galaäd</hi> Num. XXXII noot 1, voor <hi type="italic">Basan</hi> Num. XXI noot 31. <hi type="italic">Selcha</hi> of Salecha (Jos. XII 4), thans Salchad, ten zuiden van het Haurangebergte op de grenzen der Arabische woestijn, en <hi type="italic">Edraï,</hi> thans Derat, waren ongetwijfeld zeer sterke steden, de eerste in het zuidoosten, de tweede in het zuidwesten van eigenlijk Basan.</div>
<div id="n2654">Vgl. voor het geslacht der <hi type="italic">reuzen,</hi> Hebr. ‘Raphaïeten’, welker laatste afstammeling in Basan koning Og geweest is, II noot 8. - Volgens sommigen zou de <hi type="italic">ijzeren legerstede</hi> eene grafstede van basalt zijn, welke gissing op geen taalkundigen grond steunt. Vgl. voor de <hi type="italic">el</hi> Num. XXXV noot 1 en 2. <hi type="italic">Naar de maat</hi> enz. wijst aan, van welke ellemaat sprake is. - De beschrijving van Og's reuzenbed had hare bedoeling. Zij verkondigde klaar en duidelijk aan tijdgenoot en nageslacht de macht van Israël's God, die over zulke sterke vijanden volkomen zegepraal had gegeven.</div>
<div id="n2655">Van <hi type="italic">Aroër</hi> op den noordelijken oever van den Arnon tot <hi type="italic">aan het midden</hi> enz., d.i. tot aan den Jaboc, vgl. v. 16, strekte zich zuidelijk Galaäd uit. Geheel de landstreek nu werd, zooals uit het Hebr. blijkt, met hare steden (vgl. Num. XXXII 34-38 en Jos. XIII 15-28) het deel van de stammen Ruben en Gad.</div>
<div id="n2656">Het <hi type="italic">overige deel van Galaäd</hi> is noordelijk Galaäd van den Jaboc tot den Jarmoek of Hiëromiax. Zie voor <hi type="italic">Basan</hi> Num. XXI noot 31, voor <hi type="italic">Argob</hi> noot 2. - Zie voor <hi type="italic">reuzen,</hi> Hebr. ‘Raphaïeten’, II noot 8.</div>
<div id="n2657">De kleine staten <hi type="italic">Gessur</hi> en <hi type="italic">Machat</hi> (Maächa) op de noordergrenzen van Basan lagen vermoedelijk aan den voet van den Hermon bij de rivier Hasbani of Hasbeya. - De naam <hi type="italic">Dorpen van Jaïr</hi> kan om een bijzondere reden, bijv. ter bespotting der overwonnen vijanden, aan de sterke steden (v. 4) gegeven zijn. Vermoedelijk heeft echter <hi type="italic">Havoth,</hi> Hebr. ‘Chavvooth’ van ‘chavah’ ‘hij leeft’, allereerst de beteekenis niet van ‘dorpen’, maar meer algemeen van ‘woonsteden’. - <hi type="italic">Tot op den dag van heden</hi> zou; volgens velen, door een latere hand zijn ingelascht. Volgens anderen veronderstelt echter die zegswijze niet noodzakelijk een lang tijdsverloop tusschen den aanvang eener gebeurtenis en het verhaal er van, gelijk uit soortgelijke uitdrukkingen (Exod. VII 16; I Reg. I 16) blijkt. Vgl. verder voor dit en het volgende vers Num. XXXII noot 13.</div>
<div id="n2658">Als uiterste zuidergrens van het gebied der twee stammen wordt <hi type="italic">de beek Arnon</hi> aangewezen en wel het midden der beek, waarin Aroër (Jos. XII 2) gebouwd was. <hi type="italic">De beek Jaboc</hi> was ten deele de westergrens, te weten waar zij uit het gebied der Ammonieten aanvankelijk noordwaarts stroomt, en vormde verder in haren loop naar het westen de noordergrens, echter met eenige beperking, gelijk uit het volgende vers blijkt.</div>
<div id="n2659">Hebr.: ‘en de Araba en den Jordaan en de grens (zijn oever), van Cenereth af en tot aan de zee van de Araba, de Zoutzee, onderaan de hellingen van den Phasga, ten oosten’. Hiermede is de smalle strook van het Jordaandal of el-Ghor aangewezen, van het meer van Genesareth tot aan de Doode Zee, aan welker oostzijde het gebergte Phasga (Num. XXI noot 18) zich verheft. Vgl. verder I noot 1, waar ook de benaming ‘zee van de Araba’ hare verklaring vindt. - Behalve het land tusschen den Arnon en den Jaboc (vgl. vorige noot) behoorde derhalve tot het hier omschreven gebied ook nog het Ghordal tusschen den Jordaan en Galaäd's gebergte van den Jaboc tot aan het meer van Genesareth.</div>
<div id="n2660">Vgl. bij v. 18-20 Num. XXXII 20-32.</div>
<div id="n2661">Hebr.: ‘Laat mij dan overtrekken’ enz. Het is een gebed om na de verovering van het Oostjordaansche ook nog de voltooiing van Gods werk te mogen zien, te weten de verovering van het Westjordaansche, de inbezitneming van het eigenlijke Chanaän. Met het <hi type="italic">voortreffelijke gebergte</hi> is vermoedelijk datzelfde bergachtige land in zijn geheel bedoeld en wordt <hi type="italic">de Libanon</hi> in het bijzonder genoemd als de verre noordergrens voor Israël.</div>
<div id="n2662">Vgl. Num. XXVII 12, waar Abarim in plaats van <hi type="italic">Phasga</hi> staat. De verklaring hiervan geeft Num. XXI noot 18.</div>
<div id="n2663">In de velden van Moab (Num. XXII noot 1), ten zuiden begrensd door den Phasga, waarvan de meest noordelijke kruin de Phogor (Num. XXIII 28) was. Daarop of daarbij lag <hi type="italic">de tempel van Phogor,</hi> Hebr. Beth Peʽor, d.i. Huis van Peʽor of Phogor. Vgl. Num. XXV noot 2.</div>
<div id="n2664"><hi type="italic">En nu Israël,</hi> daar gij en de goedgunstigheid en de gestrengheid van den Heer, uwen God, bij ondervinding kent, gelijk uit al het voorgaande blijkt, <hi type="italic">hoor</hi> enz. - Het aan de vervulling der Mosaïsche Wet toegezegde <hi type="italic">leven</hi> is rechtstreeks te verstaan van een gelukkig leven op aarde in het beloofde land. Echter ligt in die belofte ook het eeuwige leven besloten, dat de godvreezende Israëliet door het geloof in den toekomstigen Christus verwerven zou. Zie Rom. III 30; IV 13 en 16. Vgl. Exod. XX noot 12; Lev. I noot 7.</div>
<div id="n2665">De stipte onderhouding der Wet, welke hier gelast wordt, sluit vanzelf niet uit, maar veronderstelt integendeel de gehoorzaamheid aan de door God gestelde overheid, welke door hare verordeningen de Wet voortdurend verklaart en handhaaft; vgl. XVII 9 en 10. Evenmin ook als het wettig gezag werd door die vermaning tot onderhouding der Wet de overgeleverde, niet in de Wet vervatte erfleer overbodig verklaard, zonder welke immers de Wet zelve ten slotte raadselachtig wordt en hare beteekenis verliest.</div>
<div id="n2666">Een volk, dat waarachtige <hi type="italic">wijsheid</hi> bezit en overeenkomstig zijne kennis ook <hi type="italic">verstandig</hi> handelt, is (Hebr.) dat groote volk.</div>
<div id="n2667">Hebr. ‘En welk groot volk is er, dat inzettingen en rechten heeft zoo rechtvaardig als deze gansche Wet’ enz.</div>
<div id="n2668"><hi type="italic">Van den dag af,</hi> Hebr. ‘ten dage’. Zij moesten (zie v. 9) aan hunne kinderen leeren wat zij gezien of ondervonden hadden ten dage enz. - Vgl. voor <hi type="italic">Horeb</hi> of Sinaï Exod. III noot 2.</div>
<div id="n2669">Vgl. Exod. XIX 17 en noot 17.</div>
<div id="n2670">Het voegwoord <hi type="italic">en</hi> vóór <hi type="italic">de tien woorden</hi> ontbreekt in den grondtekst en in de Grieksche vertaling. Het heeft hier den zin van ‘te weten’. De tien geboden (vgl. Exod. XX noot 2) waren de voorwaarden en de oorkonde des verbonds en heeten als zoodanig het <hi type="italic">verbond</hi> zelf.</div>
<div id="n2671">Hebr.: ‘instellingen en rechten’. Bedoeld is de wetgeving bij Sinaï; vgl. Exod. XX 22 - XXIII 19.</div>
<div id="n2672">Uit de harde verdrukking, waarvan het vuur in den <hi type="italic">ijzeroven</hi> een zinnebeeld is. Vgl. verder Exod. XIX 5.</div>
<div id="n2673">Als <hi type="italic">een verterend vuur</hi> verdelgt God zijne tegenstrevers (IX 3). <hi type="italic">IJverzuchtig</hi> eischt Hij voor zich alleen de eer, welke Hem toekomt, en duldt Hij geene afgoderij. Vgl. Exod. XX noot 7.</div>
<div id="n2674"><hi type="italic">Gevestigd</hi>, Hebr. ‘oud geworden’. <hi type="italic">In zelfbedrog,</hi> Hebr.: ‘en gij u in het verderf stort’.</div>
<div id="n2675"><hi type="italic">In den laatsten tijd</hi>, vgl. Gen. XLIX noot 1. - Vgl. verder Lev. XXVI noot 23.</div>
<div id="n2676">Niet alleen de vrees voor Gods gestrengheid, maar ook dankbare liefde voor Gods uitverkiezing moet Israël tegen de verleiding der afgoderij sterk maken. Vandaar thans de herinnering aan de groote wonderwerken bij de verlossing van het uitverkoren volk.</div>
<div id="n2677">Vgl. Exod. XIX 18; XX 1 en 19.</div>
<div id="n2678">De <hi type="italic">beproevingen</hi> enz. zijn de tien plagen, terwijl de uitdrukkingen van <hi type="italic">strijd</hi> enz. vanzelf aan den uittocht herinneren. Vgl. Exod. XIV 14 en 25; XIII 14; XIV 8; XV 3, 6.</div>
<div id="n2679"><hi type="italic">Uit den hemel,</hi> van Sinaï's top, vgl. Exod. XIX 20. <hi type="italic">Op de aarde</hi> enz., zie v. 11 en v. 33.</div>
<div id="n2680">Hebr.: ‘En omdat Hij enz., daarom voerde Hij u’ enz.</div>
<div id="n2681">Vgl. v. 1, waar de vermaning op een zelfde wijze begint, zooals zij hier eindigt.</div>
<div id="n2682">Naar het bevel des Heeren; zie Num. XXXV 10-34. - De uiteraard dubbelzinnige zegswijze <hi type="italic">over den Jordaan</hi> wordt door <hi type="italic">aan de oostzijde</hi> nader bepaald.</div>
<div id="n2683">Hebr.: ‘sedert gisteren en eergisteren’, hetzelfde als ‘te voren’, eene dikwijls voorkomende zegswijze, vgl. Gen. XXXI 2 en 5; Exod. XXI 29.</div>
<div id="n2684">Vgl. Jos. XX noot 6 en 7.</div>
<div id="n2685">Begin der inleiding op de tweede redevoering.</div>
<div id="n2686">Hebr.: ‘instellingen’.</div>
<div id="n2687">Vgl. III noot 16.</div>
<div id="n2688">Vgl. II 32-36 en III 1-17. <hi type="italic">Sion,</hi> Hebr. ‘Sioon’, is een andere naam dan Sion, Hebr. ‘Tzioon’, de naam van den berg, waarop Jerusalem gebouwd is.</div>
<div id="n2689"><hi type="italic">Niet met onze vaderen,</hi> want al bevatte ook het met Abraham, Isaäc en Jacob gesloten verbond in hoofdzaak hetzelfde als het verbond van Horeb of Sinaï, dit laatste, dat onder geheel andere omstandigheden was aangegaan en een geheel andere toekomst in Chanaän opende, was als zoodanig een ander verbond. - <hi type="italic">Met ons,</hi> immers was ook het eerste geslacht, dat persoonlijk het verbond met God aanvaardde, in de woestijn gestorven: Israël als volk en als bondsvolk bleef.</div>
<div id="n2690">Klaar en duidelijk, zonder iemands tusschenkomst. Vgl. Exod. XXXIII noot 8.</div>
<div id="n2691">Eene verklarende vertaling. Het Hebr. heeft alleen: ‘Ik stond’. Geheel dit vers tot <hi type="italic">opgeklommen</hi> is klaarblijkelijk een tusschenzin, waarin vooruit verhaald wordt hetgeen na de afkondiging der tien geboden geschiedde. Vgl. v. 22-31; Exod. XX 18-25; XXI-XXIII.</div>
<div id="n2692">De herhaling der tien geboden, welke Moses hier tot punt van uitgang neemt voor zijne waarschuwingen en berispingen, is niet geheel woordelijk. Zij geschiedt met eenige kleine wijzigingen en tusschenvoegsels, waarbij echter duidelijk de decaloog als afgekondigd en bekend (vgl. v 12, 15 en 16) verondersteld wordt. Vgl. verder de aanteekeningen op Exod. XX 1-17.</div>
<div id="n2693">Niet de groote beweegreden tot instelling van den sabbat wordt hier vermeld, vgl. Exod. XX 11, maar als een bijzondere drangreden om de sabbatswet te onderhouden wordt de verlossing uit Egypte genoemd. Israël moet door de viering van den heiligen rustdag de weldaad dier verlossing dankbaar gedenken en ook, de vroegere dienstbaarheid gedachtig, aan zijne dienstbaren de sabbatsrust gaarne gunnen.</div>
<div id="n2694">Anders dan Exod. XX 17 wordt hier <hi type="italic">de huisvrouw</hi> het eerst genoemd en op die wijze komt duidelijker het dubbele, van nature verschillende kwaad uit, waarnaar de begeerte kan streven. Vgl. Exod. XX noot 13. - Hier ook is alleen van den <hi type="italic">akker</hi> sprake, welke bijvoeging wel begrijpelijk is. Immers voor een deel had Israël reeds grondbezit in het Oostjordaansche en de verovering van het Westjordaansche was aanstaande.</div>
<div id="n2695">Alle wetten buiten den decaloog werden aan Israël gegeven door bemiddeling van Moses. Alleen de decaloog, welke voor alle menschen geldt, kwam onmiddellijk van God.</div>
<div id="n2696">Letterlijk: ‘Wie geve’; vgl. Num. XI noot 15. God wil het geluk van den mensch, maar om het geluk te ver werven van God, moet ook de mensch zelf dat willen, de gave zijner vrijheid goed gebruiken door het onderhouden van Gods geboden.</div>
<div id="n2697">V. 22-33 geeft een vollediger verslag van hetgeen Exod. XX 18-21 verhaald is.</div>
<div id="n2698">Hebr.: ‘de instellingen’.</div>
<div id="n2699">Overeenkomstig de belofte des Heeren, waarmede u een allervruchtbaarst land is toegezegd. Vgl. Exod. III 8.</div>
<div id="n2700">Hebr.: ‘Hoor Israël, Jehova, onze God, is Jehova eenig’ of ‘alleen’, m.a.w. er is geen andere God dan Jehova. Vgl. hierbij XXXII 39; Is. XLV 5-7, 21, 22. Deze woorden gaan het gebod der liefde tot God vooraf, wijl zij de grondslag zijn van dat groote gebod.</div>
<div id="n2701">Hebr.: ‘En gij zult’ enz., d.i. daarom zult gij. Dien éénen Heer of Jehova, die zich gewaardigt op geheel bijzondere wijze Israël's God te zijn, moet derhalve ook Israël <hi type="italic">liefhebben met geheel zijn hart</hi> enz., d.i. aan Hem onverdeeld al zijne liefde schenken. Vgl. Marc. XII 29, 30, 32, 33.</div>
<div id="n2702">Hebr.: ‘als gij u nederlegt’.</div>
<div id="n2703">Hebr.: ‘en zij zullen tot voorhoofdsbanden zijn tusschen uwe oogen’. Allernadrukkelijkst zeggen de woorden van v. 6-9, dat het gebod der liefde tot God altijd en overal, in het bijzondere en openbare leven, het richtsnoer moet zijn van allen handel en wandel. Voor de oneigenlijke beteekenis dezer zegswijzen getuigen o.a. XI 18; Exod. XIII 9, 16; Prov. III 3; VI 21; Is. XLIX 16. Vanouds echter, vgl. Matt. XXIII 5, werden zij door de Joden in letterlijken zin opgevolgd en ook nu hebben zij nog hunne bidcedels of ‘tephillin’ (vgl. Exod. XIII noot 5), kleine stukken perkament, welke als hoofdinhoud der Wet vier Schriftuurplaatsen (Exod. XIII 2-10; 11-16; Deut. VI 4-9; XI 13-21) bevatten, en bevestigen zij aan hunne deurposten de in een kokertje opgerolde ‘mezoeza’ (letterlijk ‘deurpost’), eveneens een stukje perkament, waarop de twee laatstgenoemde teksten van Deut. geschreven staan. - In het volgende vers heeft het Hebr. niet <hi type="italic">drempel,</hi> maar ‘deurposten’.</div>
<div id="n2704">De overvloed heeft zijne bijzondere gevaren, waartegen Israël hier wordt gewaarschuwd. Vgl. hierbij het lied van Moses XXXII 15-18, waar als het ware een profetische toelichting op deze verzen 10-14 gevonden wordt. - ‘Hem <hi type="italic">alleen</hi> dienen’, gelijk ook de Septuagint en Matth. IV 10 hebben, is of wel de oorspronkelijke lezing of een verklarende toelichting op het Hebr.: ‘Hem dienen’, vgl. V 9. - <hi type="italic">Bij zijnen naam zweren,</hi> te weten, wanneer Gods eer, eigen heil of dat van den naaste eenen eed vordert, gelijk vooral voor het gerecht plaats kan hebben. De rechtmatige eed (Jer. IV 2), waarbij God onmiddellijk of middellijk tot getuige wordt ingeroepen, is eene belijdenis van zijne oppermacht, heiligheid en gerechtigheid, en als eene alleen den waren God toekomende hulde mag daarom de eed alleen met inroeping <hi type="italic">van zijnen naam</hi> geschieden.</div>
<div id="n2705">Van een of ander der volken. Hebr.: ‘van de volken’.</div>
<div id="n2706">Het Hebr. kan ook vertaald worden: ‘te Massa’. <hi type="italic">Beproeven</hi> beteekent hier God tergen door ongeloovigen twijfel aan zijne almacht en liefde. Vgl. Exod. XVII 7 en noot 4.</div>
<div id="n2707">Vgl. Exod. XXIII 27-29; XXXIV 11; Lev. XXVI 7; Deut. IV 38.</div>
<div id="n2708">Hebr.: ‘En gerechtigheid zal aan ons zijn’. Drie beweegredenen tot het onderhouden der goddelijke geboden worden hier v. 21-25 aangegeven: de herinnering aan de ontvangen weldaden, de hoop op de toegezegde zegeningen en het welgevallen bij God.</div>
<div id="n2709">Hebr.: ‘uitdrijft’.</div>
<div id="n2710">Vgl. Exod. XXXIV noot 10.</div>
<div id="n2711">Beter, gelijk ook het Hebr. vertaald kan worden: ‘daar gij het kleinste waart’ enz. Vgl. I 10; X 22. Toen God de groote beloften aan Abraham deed (Gen. XII 1-3; XV 1-3), was deze kinderloos, en zelfs toen ruim twee eeuwen later Jacob met de zijnen in Egypte kwam, was Israël als volk nog zeer klein. Vgl. X 22.</div>
<div id="n2712">In plaats van <hi type="italic">zijne haters terstond</hi> heeft het Hebr.: ‘zijne haters voor zijn aangezicht’, en evenzoo in plaats van <hi type="italic">hun aanstonds</hi> ‘zijnen hater voor zijn aangezicht’. Vermoedelijk doelt de uitdrukking, in tegenstelling met het vorige vers, op de boozen in Israël. Immers Jehova woont onder zijn volk, zie v. 21, en wie van dit volk zijne geboden niet onderhouden, zondigen voor zijn aangezicht. Vgl. voor de vervulling dezer uitspraak Num. XI 33; XIV 34; XVI 33, 35.</div>
<div id="n2713">Wellicht wordt hier op de zesde plaag der zweren (Exod. IX 10) gezinspeeld, maar bovendien is <hi type="italic">Egypte</hi> vanouds om de aldaar inheemsche en <hi type="italic">allerergste ziekten</hi> befaamd. Vgl. Plin. Hist. nat. XXVI 1.</div>
<div id="n2714">Vgl. Exod. XXIII noot 22.</div>
<div id="n2715">Vgl. Exod. XXIII 29, 30.</div>
<div id="n2716">Hebr.: ‘dat daaraan is’.</div>
<div id="n2717">Vgl. voor <hi type="italic">banvloek</hi>, Hebr. ‘cherem’ Lev. XXVII noot 12 en 13. Zie Jos. VII noot 11.</div>
<div id="n2718"><hi type="italic">Te beproeven,</hi> ten einde <hi type="italic">openbaar te doen worden.</hi> Vgl. Exod. XV noot 21 aan het einde.</div>
<div id="n2719"><hi type="italic">Van alle woord, dat</hi> enz. Eveneens heeft de Septuagint, Hebr.: ‘van alles, wat’ enz. De zin is, dat God ook zonder <hi type="italic">brood</hi>, d.i. zonder het gewone ten levensonderhoud bestemde voedsel, den mensch kan doen leven. Alles kan daartoe bestemd worden door <hi type="italic">het woord</hi> van zijn welbehagen.</div>
<div id="n2720">Vgl. hierbij XXIX 5. Naar den letterlijken zin is hier van een groot wonder sprake, dat met reden naast het wonder van het manna (v. 3) gesteld wordt. Zoo hebben het dan ook zeer vele schriftverklaarders en H. Vaders begrepen. Volgens een andere verklaring echter bedoelen deze woorden alleen, dat Gods bijzondere voorzienigheid overvloedig in de behoeften van zijn volk voorzag, zoodat Israël in de woestijn geen versleten kleederen behoefde te dragen noch gebrek had aan schoeisel voor de voeten. En dat dit ook zonder bovennatuurlijke tusschenkomst, bijv. door het verkeer met Arabische kooplieden, kon plaats hebben, is duidelijk.</div>
<div id="n2721">In het Hebreeuwsche woord ligt met het begrip van onderrichting ook dat van vorming en tucht opgesloten.</div>
<div id="n2722">Waar ook ijzer- en kopermijnen gevonden worden.</div>
<div id="n2723"><hi type="italic">Het serpent met brandenden adem</hi>, Hebr.: ‘de saraafslang’; vgl. Num. XXI noot 6. - <hi type="italic">De dorstslang,</hi> vermoedelijk eene slang, welker beet een ondraaglijken dorst veroorzaakt. Het Hebr. heeft hiervoor ‘dor land’.</div>
<div id="n2724">Hebr.: ‘dat Hij u sterkte geeft om kracht te oefenen’, volgens anderen: ‘om vermogen te verwerven’. En dat deed Hij om trouw de beloften van zijn verbond gestand te doen.</div>
<div id="n2725"><hi type="italic">Heden</hi>, d.i. thans, binnen korten tijd. Ongeveer twee maanden later trok Israël over den Jordaan. Vgl. I 3 en Jos. IV 19.</div>
<div id="n2726">Vgl. Num. XIII noot 8.</div>
<div id="n2727">Met zulk een spoed, als voor Israël wenschelijk was. Vgl. VII 22.</div>
<div id="n2728">Vgl. Exod. XXXII 9; XXXIII 3, 5. Alleen Moses kon zoo tot Israël spreken. Geen later schrijver had ooit in zijn historisch verdichtsel zulke harde verwijten opgeteekend. Veeleer zou hij om zijn volk gunstig te stemmen het tegendeel hebben gedaan.</div>
<div id="n2729">Vgl. Exod. XXIV noot 18.</div>
<div id="n2730">Vgl. bij v. 10-17 Exod. XXXI 18; XXXII 7-19.</div>
<div id="n2731">Hebr.: ‘Ik zal u maken tot een volk’ enz. Vgl. Exod. XXXII noot 10.</div>
<div id="n2732">Vgl. bij het beknopte verslag van v. 18 en 19 Exod. XXXIV 9 en 28.</div>
<div id="n2733">Van Aäron's zonde verhaalt Exod. XXXII 4, 5; vgl. v. 21 en 25. Uit de hier vernielde tusschenkomst van Moses ter gunste van zijnen broeder, den lateren hoogepriester, blijkt genoeg, dat voor Israël ook het hoogverheven priesterschap niets anders is dan een onverdiende gave der goddelijke barmhartigheid.</div>
<div id="n2734">Vgl. Exod. XXXII 20.</div>
<div id="n2735">Vgl. bij <hi type="italic">Brand</hi> Num. XI 1-3, bij <hi type="italic">Beproeving</hi> Exod. XVII 7, bij <hi type="italic">de Lustgraven</hi> Num. XI 34.</div>
<div id="n2736">Vgl. I 14, 26, 32; Num. XIV 1-4, 10. Niet volgens de tijdsorde, maar telkens aan zwaarder schuld herinnerend, noemt Moses in v. 22 en 23 de plaatsen, waar Israël's boosheid zich openbaarde.</div>
<div id="n2737">Na v. 19-24, eene tusschenrede, komt Moses terug op zijn gebed voor Israël, waarvan de inhoud in hoofdzaak dezelfde is als Exod. XXXII 11-13.</div>
<div id="n2738">Het gebod betreffende <hi type="italic">de ark</hi> ging aan het gebod om de <hi type="italic">steenen tafelen te houwen</hi> vooraf; zie Exod. XXV 10 en XXXIV 1. Niettemin wordt hier het vroegere in verband met het latere vermeld, omdat de ark hoofdzakelijk tot bewaarplaats der tafelen (Exod. XXV 16) bestemd was en eerst na het vervaardigen dier tafelen noodig was en gemaakt werd. Meermalen ontbreekt in dit Boek de strenge tijdsorde. Niet toch nauwkeurige historiebeschrijving, maar vermaning en waarschuwing door herinnering aan bekende gebeurtenissen wordt beoogd.</div>
<div id="n2739">Vgl. bij v. 3-5 Exod. XXXVII 1; XXXIV 4, 28, 29; XL 18. - <hi type="italic">Welke</hi> (v. 5) <hi type="italic">tot nu toe daar zijn</hi>, het Hebr. kan ook, afgezien van de in lateren tijd bijgevoegde klankteekens, den zin hebben: ‘en zij zullen daar zijn’. De Septuagint heeft: ‘en zij waren daar’. Vgl. III Reg. VIII 9.</div>
<div id="n2740">Vgl. voor <hi type="italic">Beroth</hi> (d.i. Putten) <hi type="italic">der kinderen van Jacan</hi>, hetzelfde als Benejaäcan, en voor <hi type="italic">Mosera</hi>, hetzelfde als Moseroth, Num. XXXIII 30, 31 en de noten 14 en 15. - Hetgeen v. 6-9 hoofdzakelijk over de priesters en levieten gezegd wordt, is blijkbaar een tusschenzin, waartoe misschien de vermelding van de ark aanleiding gaf, want aan de priesters was de bewaring, aan de levieten het dragen der ark toevertrouwd.</div>
<div id="n2741"><hi type="italic">Te dien tijde</hi>, d.i., vgl. v. 5, ten tijde van de vernieuwing des verbonds, werd eerst aan het huis van Aäron het priesterschap (Lev. VIII 1-36) en vervolgens aan alle anderen van den stam Levi het dienstwerk bij den tabernakel (Num. III 6 en 12) toevertrouwd. <hi type="italic">Om de ark</hi> enz., hiermede is in het algemeen de heilige taak der zonen van Levi, der priesters en levieten, omschreven, evenals in het volgende vers met ‘het erfdeel van Levi’ het deel van beiden, van priesters en levieten, bedoeld is. Dat het <hi type="italic">dragen der ark</hi> tot de lasten van Caäth's geslacht (Num. IV 15) behoorde of ook somtijds de eeretaak der priesters (Jos. III 3, 6, 8; VI 6; III Reg. VIII 3) was, dat <hi type="italic">het staan voor het aangezicht van den Heer</hi> enz. uitsluitend den priesters (Deut. XVIII 5; Num. VI 23-27; Deut. XXI 5) toekwam, maakt geene moeilijkheid. De stam Levi is hier als stam, als één zedelijk lichaam en persoon, voorgesteld. - <hi type="italic">Tot op dezen dag</hi> wijst op den onveranderlijken duur van het priesterlijke en levietische dienstwerk, zooals die ook in het volgende vers verondersteld is.</div>
<div id="n2742">Vgl. Num. XVIII 20, 21 en noot 20; Deut. XVIII 1, 2; Ez. XLIV 28.</div>
<div id="n2743">Vgl. Exod. XXXIV 28; Deut. IX 18, 25 en IX 19.</div>
<div id="n2744">Met de vernieuwing des verbonds ging ook de vernieuwing der belofte betreffende het land Chanaän gepaard; vgl. Exod. XXXIV 10, 11.</div>
<div id="n2745">Vgl. voor de beteekenis dezer overdrachtelijke spreekwijze Lev. XXVI noot 20; Gen. XVII noot 5; Deut. XXX 6 en Exod. XXXII noot 9.</div>
<div id="n2746"><hi type="italic">De God der goden</hi>, hiermede wordt niet aan de valsche goden der heidenen bestaan en macht toegeschreven, maar zooals reeds uit het zinverband blijkt, zegt die uitdrukking, dat Israël's God de eenige God is en van zijn oppermacht afhankelijk is alles, waaraan, te recht of ten onrechte, macht wordt toegekend.</div>
<div id="n2747"><hi type="italic">Zeventig zielen;</hi> vgl. Gen. XLVI noot 16. - Vgl. voor de vervulling der Gen. XV 5 gedane belofte Exod. I 7; Num. II 32 en III 39; XXVI 51 en 62.</div>
<div id="n2748"><hi type="italic">Erkent</hi>, neemt ter harte, Gods groote daden en strafgerichten, zooals o.a. die van v. 3-6, waarvan gij ooggetuigen zijt geweest in tegenstelling met uwe kinderen. Volgens anderen is de zin: Maakt bekend.</div>
<div id="n2749"><hi type="italic">Tot op dezen dag</hi>, voor altijd. Vgl. Exod. XIV 13.</div>
<div id="n2750">Immers velen van het thans levend geslacht hadden de bedoelde wonderen gezien, daar het groote doodvonnis te Cades alleen op de twintigjarigen en op hen, die boven dien leeftijd waren, betrekking had. Vgl. Num. XIV 29.</div>
<div id="n2751">Egypte heeft, als een met greppels doorsneden moestuin, kunstmatige bewatering noodig om vruchtbaar te zijn. Geheel anders is het met Chanaän gesteld. - Het Hebr. heeft hier betreffende Egypte: ‘dat gij bezaaidet met uw zaad en besproeidet met uwen voet’, d.i. dat gij, na het te hebben bezaaid, zelf moest besproeien. De uitdrukking ‘met uwen voet’ doelt vermoedelijk op de ook thans nog in Egypte gebruikelijke schepraderen, welke met den voet in beweging gebracht worden om uit de kanalen en waterputten het water voor de velden op te halen.</div>
<div id="n2752">Hebr.: ‘van den regen des hemels drinkt het water’.</div>
<div id="n2753">Chanaän is een land, dat voortdurend een bijzondere zorg van Gods voorzienigheid noodig heeft en daarvan de blijken ontvangt; vgl. v. 14.</div>
<div id="n2754">Vgl. Lev. XXVI noot 2.</div>
<div id="n2755">Vgl. VI noot 6.</div>
<div id="n2756">Hun grondgebied zou zich uitstrekken <hi type="italic">van de woestijn</hi> van Steenachtig Arabië in het zuiden tot <hi type="italic">den Libanon</hi> in het noorden en van <hi type="italic">den Euphraat</hi> ten oosten tot aan <hi type="italic">de</hi> Middellandsche <hi type="italic">Zee</hi> ten westen. Vgl. Gen. XV 18; Exod. XXIII 31.</div>
<div id="n2757"><hi type="italic">Den zegen</hi> uitspreken of verkondigen. - De <hi type="italic">Garizim</hi> verheft zich aan de zuidzijde, de <hi type="italic">Hebal</hi> aan de noordzijde van het dal, waarin het oude Sichem (Gen. XII 6), later Sichar (Joan. IV 5) en thans Nabloes genoemd, door bronnen en beken besproeid, voortreffelijk is gelegen. Vgl. verder XXVII 12, 13 en Jos. VIII 30-35.</div>
<div id="n2758"><hi type="italic">Over den Jordaan</hi>, in het Westjordaansche, het eigenlijke Chanaän; <hi type="italic">achter den weg</hi>, den heerweg, <hi type="italic">welke</hi> uit Azië door Chanäan <hi type="italic">naar den kant van zonsondergang</hi>, naar het zuidwestelijk gelegen Egypte, <hi type="italic">gaat</hi> (vgl. Gen. XII 6 en XXXIII 17, 18); <hi type="italic">in de vlakten</hi>, Hebr. ‘in de ʽAraba, d.i. in het Jordaandal (vgl. I noot 1). <hi type="italic">Tegenover Galgala</hi> of Gilgal, thans het dorp Jiljilia, ongeveer twintig kilometer ten zuiden van den Garizim en wel te onderscheiden van Gilgal of Galgala aan de oostzijde van Jericho (Jos. IV 19). <hi type="italic">Dat bij een wijd en diep ingaand dal ligt</hi>, Hebr.: ‘bij de terpentijnboomen’, volgens anderen ‘bij de eiken van More’; Septuag.: ‘bij den hoogen eik’. Het meermalen in de Vulgaat met ‘dal’ (Gen. XII 6; XIII 18) vertaalde Hebreeuwsche woord is elders in dezelfde vertaling met ‘eik’ (Judic. IX 6, 37; I Reg. X 3) of ook met ‘terpentijnboom’ (Gen. XXXV 4) overgezet. ‘More’ werd door Vulgaat en Septuagint als bijvoeglijk naamwoord beschouwd, maar is waarschijnlijk een eigennaam.</div>
<div id="n2759">Hebr.: ‘de inzettingen’.</div>
<div id="n2760">Vgl. voor <hi type="italic">beelden</hi> en <hi type="italic">bosschen</hi> Exod. XXXIV noot 10.</div>
<div id="n2761">Hebben de heidenen ter vereering hunner valsche goden velerlei heilige plaatsen, gij zult (zie de volgende verzen) voor den eeredienst van Jehova slechts één heiligdom hebben.</div>
<div id="n2762"><hi type="italic">Om daar</hi> de gedachtenis van <hi type="italic">zijnen naam te vestigen</hi>, zich zelven op bijzondere wijze te doen gedenken en eeren en <hi type="italic">om er</hi>, eveneens op bijzondere wijze door de openbaring zijner beschermende tegenwoordigheid (Lev. XXVI 11) en de aanneming van Israël's huldeblijken (zie v. 6), <hi type="italic">te wonen.</hi> De plaats van den openbaren eeredienst in Chanaän is bedoeld, waartoe aanvankelijk Silo (vgl. Jos. XVIII 1 en Jer. VII 12) en ten slotte Jerusalem werd uitverkoren, werwaarts immers onder David (II Reg. VI 12) de ark, Gods troongestoelte (Exod. XXV noot 17), gebracht werd. - Door die beperking van den eeredienst tot één heiligdom werd het begrip aangaande de eenheid van Gods wezen nadrukkelijk aan Israël ingeprent en het gevaar voor afgoderij bij het tot heidensche zeden sterk geneigde volk zooveel doenlijk gekeerd.</div>
<div id="n2763">De samen met de <hi type="italic">brandoffers</hi> genoemde <hi type="italic">slachtoffers</hi> zijn de blijde vredeoffers, waarvan (zie Lev. III noot 1) een gedeelte ten heiligen feestmaaltijd (v. 7) diende. Onder de bloedige offeranden zijn verder vanzelf (zie Num. XV 3-12) de onbloedige spijs- en drankoffers begrepen. - Gelijk uit de vroegere wetgeving blijkt, behoorden de <hi type="italic">tienden</hi> van de veld- en boomvruchten en van het vee (Lev. XXVII 30, 32 en Num. XVIII 21, 24) alsmede de <hi type="italic">eerstelingen</hi> van alle vruchten des lands (Exod. XXIII 19 en Num. XVIII 12, 13) en de <hi type="italic">eerstgeborenen der runderen en schapen</hi> en geiten, Hebr. ‘van runderen en klein vee’, (Num. XVIII 17, 18) aan de kinderen van Levi. Daar echter het genot er van te dezer plaatse, zie v. 7, 17, 18 en XIV 22, 23, aan den offerenden Israëliet schijnt toegewezen, rijst hier eene moeilijkheid, welke verschillend beantwoord wordt. Mogelijk strekte, naar de wijze der vredeoffers, een gedeelte der tienden en eerstelingen ten heiligen feestmaaltijd en zaten ook de gewone menschen, die het eerstgeborene van het vee hadden aangeboden, mede aan, wanneer van het vleesch dier eerstgeborenen door de priesters gegeten werd. Anderen daarentegen meenen, dat hier op andere heilige gaven, althans op andere <hi type="italic">tienden</hi> gedoeld wordt, welke nl. als tweede tienden bekend en gebruikelijk waren en ten offer en offermaaltijd besteed werden; vgl. Tob. I noot 10. Eveneens zouden de <hi type="italic">eerstelingen</hi> andere heilige giften dan de eerstelingen kunnen zijn, aangezien het Hebreeuwsche woord ‘teroema’, ‘hefoffer’, in het algemeen elke gave aanduidt, welke onmiddellijk of middellijk voor Jehova wordt afgezonderd. Meer bezwaar geeft het om ook het <hi type="italic">eerstgeborene</hi> in oneigenlijken zin te nemen, gelijk sommigen willen. - De <hi type="italic">geloften</hi> en <hi type="italic">gaven</hi> eindelijk zijn die offeranden des altaars, welke krachtens gelofte of geheel vrijwillig (Lev. VII 16; XXII 21; Num. XV 3; XXIX 39) gebracht werden.</div>
<div id="n2764"><hi type="italic">Daar... voor het aangezicht</hi> enz., d.i. op die uitverkoren plaats, waar God in tabernakel of tempel zal wonen, <hi type="italic">zult gij eten</hi> van uwe vredeoffers (Lev. III noot 1), van uwe tienden enz. (vgl. het vorige vers en v. 17 en 18; XIV 22 en 23; XXVI 2, 10-12) en <hi type="italic">u</hi> met de uwen aan den heiligen feestmaaltijd <hi type="italic">verheugen</hi> over de opbrengst van het werk uwer handen, over de vruchten van uwen door God gezegenden arbeid. - Driemaal in het jaar, zie Exod. XXIII 17, zou dit geschieden.</div>
<div id="n2765">Van een algeheele verwaarloozing der reeds verplichtende wetten kan, vgl. Num. XV 32-36, geen sprake zijn, en ook de meening, dat in de woestijn het opdragen van offeranden en andere heilige gaven naar elks goeddunken bij den tabernakel geschiedde of niet geschiedde, is, de beslistheid der wettelijke voorschriften (Lev. I 3; III 1; VI 25; XVII 1-9) en de krachtige leiding van Moses in aanmerking genomen, niet waarschijnlijk, hoewel ongetwijfeld enkele wetten, zooals van de besnijdenis en van de paaschfeestviering (Jos. V 4-7; Num. IX noot 2), niet onderhouden zijn. Vermoedelijk is hier, in verband met hetgeen onmiddellijk voorafgaat en volgt, de zin der woorden, dat ter zake van het eten der vredeoffers enz., ofschoon zulks passend bij den tabernakel gebeurde, een ieder tot hiertoe naar eigen welbehagen handelde, hetgeen om den voorloopigen toestand van het ongestadige woestijnleven was toegestaan, maar voortaan in Chanaän, krachtens de wettelijke regeling van v. 6 en 7, anders zou zijn. Daarbij kan meer algemeen nog bedoeld zijn, dat Israël tot nu toe de ceremoniëele wetten in velerlei opzicht niet had onderhouden. Van die wetten toch waren niet weinige (zie bijv. Num. XV 2 en 18; XVIII 12 en 13) met het oog op Chanaän gegeven en andere reeds verplichtende wetten konden niet altijd wegens den ongeregelden toestand vervuld worden. Aan dien staat van zaken zou thans een einde komen.</div>
<div id="n2766">Beter begint, gelijk ook het Hebr. heeft, met het begin van het vers een nieuwe zin: <hi type="italic">Op de plaats.... derwaarts</hi> enz. - <hi type="italic">Al wat uitgelezen</hi> enz., d.i. al de uitgelezen offeranden, welke gij krachtens belofte den Heer zult brengen. Dat die offeranden uitgelezen moesten zijn, zegt Lev. XXII 21-24. Vgl. verder noot 4.</div>
<div id="n2767">Meermalen, zie v. 19; XIV 27; XVI 11 en 14 komt een zelfde aanbeveling van <hi type="italic">den leviet</hi> terug. Wel was den leviet zijn bijzonder deel, vgl. Num. XVIII 21, toegewezen, maar hij had ‘geen erfbezit’, gelijk het Hebr. hier zegt, te weten geen eigen stamgebied; vgl. Num. XXVI 62; XXXV noot 3. Grootendeels dan moest de stam Levi van de gaven der andere stammen leven, en Israël behoorde zijn plicht ten opzichte van Levi blijmoedig te volbrengen met godvruchtigen ijver en broederlijke vrijgevigheid.</div>
<div id="n2768">Hebr.: ‘uwe brandoffers’, evenals in het vorige vers. Als de voornaamste zijn zij alleen genoemd, maar ook de andere offeranden zijn daarin begrepen; vgl. v. 26 en 27. - Deze twee verzen 13 en 14 zijn het besluit en kort begrip van de met v. 4 begonnen onderrichting.</div>
<div id="n2769">Volgens de wet van Lev. XVII 1-9 moest niet alleen het ten offer, maar ook het ten voedsel (vgl. Lev. XVII noot 1) bestemde vee bij het ééne heiligdom geslacht worden. Betreffende dat laatste werd die wet thans gewijzigd. Wel bleef het beginsel van de bijzondere toeheiliging aan Jehova, daar de ontheffing van het gebod alleen wegens den verren afstand (zie v. 21) geschiedde en voor de nabuurschap van het heiligdom in Chanaän niet zou gelden. Ook in overeenstemming met dat beginsel was de vernieuwing van het vroegere verbod (vgl. Lev. XVII 10 en 11) aangaande het gebruik van <hi type="italic">het bloed.</hi> Overigens echter werd alles wat naar offerplechtigheid bij het slachten geleek, geheel afgeschaft. Vooreerst toch kon overal geslacht worden. In tegenstelling verder met de wet (Lev. VII 20), welke alleen aan den wettelijk reine het gebruik van het vleesch der vredeoffers veroorloofde, zou het vleesch van geslacht vee voor een ieder zonder onderscheid zijn en mocht de onreine en de reine daarvan eten als van <hi type="italic">ree en hert</hi>, welke dieren, hoewel rein, nimmer offerdieren waren en door een ieder gegeten konden worden. Eindelijk wat het bloed van de tot voedsel bestemde runderen en schapen en geiten betrof, niet op een altaar en als heilig offerbloed (Lev. XVII 6), maar <hi type="italic">op de aarde</hi> en <hi type="italic">als water</hi> moest het worden uitgestort.</div>
<div id="n2770">Vgl. voor v. 17-19 de aanteekeningen op v. 6, 7, 11 en 12. - Door de opmerkelijke herhalingen in dit hoofdstuk moest het zwaarwichtige gebod betreffende het ééne heiligdom en de daarmede samenhangende bepalingen zoo nadrukkelijk mogelijk worden ingeprent.</div>
<div id="n2771">Hebr.: ‘want het bloed is de ziel’. Vgl. Gen. IX noot 4.</div>
<div id="n2772">De verschillende offergaven, waarvan in v. 6 wordt gesproken.</div>
<div id="n2773"><hi type="italic">Offeranden</hi>, Hebr.: ‘brandoffers’, waarvan alles, niet alleen <hi type="italic">het bloed</hi>, maar ook <hi type="italic">het vleesch</hi> (vgl. Lev. I 5 en noot 3) het deel des brandofferaltaars werd. De <hi type="italic">slachtoffers</hi> zijn hier bepaaldelijk de vredeoffers, waarvan <hi type="italic">het vleesch</hi> voor het grootste gedeelte ten heiligen maaltijd (Lev. III noot 1) strekte.</div>
<div id="n2774">Vgl. Lev. XVIII noot 12.</div>
<div id="n2775">Vgl. IV noot 2.</div>
<div id="n2776">Vgl. voor <hi type="italic">droomgezicht</hi> Num. XII noot 4, alsook de Inleiding op de Profetische Boeken, deel VI blz. 13.</div>
<div id="n2777">Dit kon gebeuren door de hulp des duivels. Vgl. Exod. VII noot 5. Van zulke bedrieglijke wonderteekenen spreekt ook Matth. XXIV 24 en II Thess. II 9.</div>
<div id="n2778">Een menschelijke zegswijze, welke meermalen, zie bijv. Gen. XXII 1 en Exod. XV 25, voorkomt. Zij beteekent hier, dat God het kwaad toelaat tot bestwil van zijn volk, opdat het gelegenheid hebbe volhardende liefde jegens Hem en standvastigheid in zijn heiligen dienst te toonen.</div>
<div id="n2779">Waarschijnlijk moest hij gesteenigd worden; vgl. v. 10.</div>
<div id="n2780"><hi type="italic">En gij zult</hi>, d.i. derhalve zult gij enz. <hi type="italic">Het kwaad wegdoen</hi>, deze uitdrukking keert nog dikwijls in dit Boek terug als besluit eener met den dood bedreigende strafwet. Zie XVII 7, 12; XIX 19; XXI 21; XXII 21, 22, 24; XXIV 7.</div>
<div id="n2781">Hebr.: ‘uit de goden der volken’.</div>
<div id="n2782">In de zwaarte van het misdrijf ligt de reden dier uiterste gestrengheid, waarmede hier de Wet, zelfs ten opzichte van de naaste betrekkingen en terwijl het misdrijf nog verborgen was (zie v. 6), de straf des doods vorderde. Op wettelijke wijze echter (vgl. bij v. 9 de verordening van XVII 6, 7) moest die straf worden toegepast. In plaats van <hi type="italic">aanstonds</hi> (v. 9) heeft het Hebr., dat de misdadiger <hi type="italic">zeker</hi> gedood moet worden.</div>
<div id="n2783"><hi type="italic">Zonen van Belial</hi> zijn ‘misdadige menschen’, gelijk de Septuagint heeft, gelijk ook wel de Vulgaat soms (II Reg. XXIII 6 ‘praevaricator’) vertaalt. ‘Belial’ beteekent naar de afleiding ‘hetgeen niet nuttig is’ en verder ‘verderf’ of ‘boosheid’. Hoewel dikwijls in de Vulgaat (zie bijv. Judic. XIX 22; I Reg. II 12; Nah. I 15) als persoonsnaam gebezigd, komt Belial eerst zeker als eigennaam, en wel als naam van den duivel, voor in het N.T.; zie II Cor. VI 15.</div>
<div id="n2784"><hi type="italic">Verdelgen</hi> door nl. met den cherem of banvloek, vgl. Lev. XXVII noot 13, te treffen, gelijk het Hebr. heeft, en ook de Vulgaat v. 17 aanwijst.</div>
<div id="n2785">Hoe gestreng deze bepaling ten opzichte van alles, wat met den banvloek getroffen was, werd gehandhaafd, toont Jos. VII 13, 25; I Reg. XV 3, 9, 23. Zeer heilzaam was die bepaling. Zooveel doenlijk werd op die wijze het gevaar van eene toepassing der vreeselijke straf op onschuldigen verijdeld, daar de baatzucht geen gewin uit den cherem trekken kon.</div>
<div id="n2786">Vgl. Gen. XXII 17; XXVI 4, 24; XXVIII 14.</div>
<div id="n2787">Hebr.: ‘Gij zijt kinderen’ enz. Als zonen van het uitverkoren volk, dat Jehova zijn eerstgeboren zoon (Exod. IV 22) en zijn bijzonder eigendom (Exod. XIX 5; Deut. IV 37) noemde, heeten de Israëlieten op bijzondere wijze, krachtens Gods genadige uitverkiezing, Gods kinderen; vgl. Rom. IX 4. Aan dien eerenaam, die plichten oplegt, wordt hier herinnerd ter waarschuwing, gelijk blijkt, tegen heidensche zeden.</div>
<div id="n2788">Van <hi type="italic">insnijding wegens eenen doode</hi> spreekt ook Lev. XIX 28; vgl. daar noot 16, en XXI 5. - In plaats van <hi type="italic">kaalhoofdigheid</hi> heeft het Hebr.: ‘kaalheid tusschen uwe oogen’. Een ander bijgeloovig rouwbedrijf schijnt hier bedoeld dan dat, waarvan Lev. XIX 27 melding maakt. Wellicht duidt de uitdrukking op het wegscheren van het haar des voorhoofds of op het afscheren der wenkbrauwen.</div>
<div id="n2789">Hebr.: ‘welke gij eten moogt’. De volgende aanwijzing van reine en onreine dieren, voor de hoofdzaak herhaling der wet van Lev. XI, maakt van het kruipend gedierte en van wat daartoe gerekend wordt (Lev. XI 41, 42, 29, 30) geen melding. Ook blijft hier, al wordt evenals in Lev. XI 20 van de onreine gevleugelde insecten (zie v. 19) gesproken, de uitzondering voor de sprinkhanen achterwege. Daarentegen zijn, anders dan in Lev. (vgl. XI 3), vele reine viervoetige dieren opgenoemd. Dit verschil heeft grootendeels zijn reden in het verschil van tijd en plaats. Zoo bijv. was in de woestijn vermoedelijk de gelegenheid om kruipend gedierte te eten veelvuldiger en ook de lust daartoe sterker dan in Chanaän, waar voortaan vee en viervoetig wild veel meer dan vroeger tot voedsel zou strekken. Overigens werd ook bij deze opgave geene volledige herhaling gevorderd. De wet van Lev. XI was bekend.</div>
<div id="n2790">Na de reine viervoetige dieren, welke offerdier konden zijn, komen de andere, welke niet geofferd mochten worden. Het gewone <hi type="italic">hert</hi> (cervus elaphus) werd vroeger veelvuldig in Palestina aangetroffen en komt dan ook menigmaal in de Schriftuur (zie bijv. Gen. XLIX 21; Job XXXIX 1: Ps. XVII 34; Prov. V 19) voor. - De <hi type="italic">ree</hi>, Hebr. ‘tzebi’, is waarschijnlijk de gazelle, waarvan de snelheid, vreesachtigheid en schoonheid niet zelden (zie II Reg. II 18; I Paral. XII 8; Is. XIII 14; Cant. II 9) ter vergelijking dient. - De <hi type="italic">hertebuffel</hi>, van het geslacht der antilopen (alcephalus bubalis), houdt in grootte het midden tusschen kalf en hert. Volgens sommige vertalingen zou de buffel bedoeld zijn, welk dier echter volgens anderen eerst in veel lateren tijd uit Indië naar Vóór-Azië kwam. - Het <hi type="italic">bokhert,</hi> gelijk de letterlijke vertaling van het oorspronkelijk Grieksche woord luidt, Hebr. ‘akko’, is vermoedelijk de steenbok van het Sinaïtisch gebergte en van Palestina, door de Arabieren ‘beden’ genoemd, de capra Beden of Sinaïtica, die van den Europeeschen steenbok der Alpen en Pyreneën alleen in kleur en hoornen en slankeren lichaamsbouw verschilt. Op dat dier past de schildering van Job XXXIX 1 en Ps. CIII 18. - Met <hi type="italic">witstuit</hi> en <hi type="italic">gazelle</hi> schijnen in den grondtekst wederom twee soorten van antilopen te zijn aangeduid, misschien de antilope addax en de antilope leucoryx, welke op de grenzen van Palestina in het woestijnland gevonden worden, terwijl het laatste dier der reeks, Hebr. ‘zemer’, volgens de meening van velen een soort van bergschaap is. In navolging van de Septuagint heeft de Vulgaat <hi type="italic">kameel-pardel</hi>, maar het land van den kameel-pardel of giraffe is Midden-Afrika.</div>
<div id="n2791">Vgl. bij v. 6-8 Lev. XI 3-8 en de aanteekeningen.</div>
<div id="n2792">Vgl. bij v. 9 en 10 Lev. XI 9-12.</div>
<div id="n2793">Vgl. bijv. 11-18 Lev. XI 13-19 en de aanteekeningen.</div>
<div id="n2794"><hi type="italic">Ixion</hi>, Hebr. ‘raä’, misschien oorspronkelijk ‘daä’, dat Lev. XI 14 ‘milvus’, ‘wouw’, vertaald is. Voor <hi type="italic">milvus, wouw</hi>, heeft het Hebr. ‘daja’, welk woord, naar men meent, den zwarten gier aanwijst.</div>
<div id="n2795">Het Hebr. heeft voor <hi type="italic">herodius</hi>, <hi type="italic">reiger,</hi> ‘koos’, voor <hi type="italic">cygnus, zwaan,</hi> ‘jansjoeph’, voor <hi type="italic">ibis</hi> ‘tinsjemeth’, van welke woorden Lev. XI 17 het eerste ‘bubo’, ‘nachtraaf’, het tweede ‘ibis’, het derde (v. 18) ‘cygnus’, ‘zwaan’, vertaald is. - De Vulgaat volgt hier de Septuagint, waar vermoedelijk de juiste volgorde der namen, zooals de grondtekst die aanwijst, door afschrijvers in verwarring is geraakt.</div>
<div id="n2796">Het Hebr. heeft voor <hi type="italic">mergulus, duikelaar</hi>, ‘kaäth’, voor <hi type="italic">nycticorax, nachtraaf,</hi> ‘sjalaak’, van welke woorden het eerste Lev. XI 18 ‘onocrotalus’, ‘pelikaan’, het tweede aldaar v. 17 ‘mergulus’, ‘duikelaar’, vertaald is.</div>
<div id="n2797">Het Hebr. heeft voor <hi type="italic">onocrotalus, pelikaan,</hi> ‘chasida’, dat ‘reiger’ of ‘ooievaar’ beteekent. Vgl. Lev. XI 19 en noot 17.</div>
<div id="n2798">Hebr.: ‘En alle gevleugeld gewemel’. Vgl. Lev. XI noot 19.</div>
<div id="n2799"><hi type="italic">Geenerlei aas,</hi> hetzij het dier vanzelf gestorven of door wilde dieren verscheurd was (vgl. Exod. XXII 31; Lev. XI 39. 40; XVII 15) mocht gegeten worden tenzij door <hi type="italic">den vreemdeling,</hi> die onbesneden was. De besneden vreemdeling stond gelijk met den geboren Israëliet; vgl. verder Exod. XXIII noot 18.</div>
<div id="n2800">Die telkens terugkeerende huldebetuigingen en heilige feestmaaltijden zouden hen voortdurend doen denken aan God en hen in de vervulling zijner wetten bevestigen, en op die wijze zouden zij den Heer leeren <hi type="italic">vreezen</hi> te allen tijde gelijk kinderen, die met eerbiedige vrees, maar tevens met innige liefde en hartelijke blijdschap hunnen vader omringen. Vgl. verder XII noot 4.</div>
<div id="n2801">Zoo hier van eerste tienden en eigenlijke eerstgeborenen onder het vee (vgl. XII noot 4) sprake is, schijnt dit voorschrift, zie het volgende vers, niet geheel in overeenstemming te zijn met Lev. XXVII 31, waar de lossing der tienden is toegestaan, mits boven den marktprijs nog een vijfde der waarde betaald wordt; het schijnt ook in tegenspraak te wezen met Num. XVIII 17, waar de lossing der eerstgeborenen van runderen en klein vee verboden is. Het verschil wordt echter gemakkelijk vereffend, wanneer men bedenkt, dat lossen en <hi type="italic">verkoopen</hi> niet hetzelfde is. Bij lossing behield de eigenaar zijn eigendom en had het eigenbelang vrij spel. Bij verkoop werd het eigendom afgestaan en was alle mogelijk voordeel ten bate van het heiligdom.</div>
<div id="n2802">Wellicht bedoelt die uitdrukking, dat het geld als aan God toegewijd geld afzonderlijk bewaard moest worden, waardoor onderweg het heilig doel der reize des te levendiger in de gedachtenis zou blijven.</div>
<div id="n2803">Vgl. XII noot 8.</div>
<div id="n2804"><hi type="italic">In het derde jaar,</hi> Hebr. ‘aan het einde van drie jaren’, waarschijnlijk (vgl. XXVI 12) elk derde en zesde jaar na het sabbatjaar (Lev. XXV 4), moest <hi type="italic">een ander tiend uit alles</hi> worden opgelegd en uitgedeeld aan hen, die in het volgende vers genoemd zijn. Anders dan de Vulgaat zegt de grondtekst, dat aan het einde van drie jaren alle tiend der inkomsten zal worden opgelegd, waarna (v. 29) de leviet en de vreemdeling enz. zullen komen om te eten en zich te verzadigen. Wat dit beteekent, wordt verschillend uitgelegd. De zin kan zijn, dat dan geheel het tiend (volgens de Septuagint XXVI 12 ‘het tweede tiend’; vgl. XII noot 4) aan de hulpbehoevenden moest worden afgestaan, zoodat de tiendmaaltijd bij het heiligdom verviel; of wel zou hier, gelijk de Vulgaat wil, van <hi type="italic">een ander,</hi> een buitengewoon tiend sprake zijn, dat samen met de andere tienden geofferd moest worden. Hiervoor spreekt in de oude vertalingen Tob. I 7 (vgl. daar noot 10), de Joodsche traditie bij Flav. Josephus (Antiq. lib. IV c. 8 n. 8 en 22) en in de Misjna, waar het tiend van het derde jaar ‘armentiend’ heet, zooals het ook door den H. Hiëronymus genoemd wordt in zijne verklaring op Ezechiël, hoofdst. XLV. Om de hier gegeven wet heette wellicht, vgl. XXVI 12 in den grondtekst, het derde jaar ‘tiendjaar’.</div>
<div id="n2805"><hi type="italic">In het zevende jaar</hi>, in het sabbatjaar; vgl. Exod. XXIII 11 en Lev. XXV 4. - <hi type="italic">Kwijtschelding</hi>, Hebr. ‘sjemitta’, ‘loslating’ of ‘vrijlating’. Zie verder het volgende vers.</div>
<div id="n2806">Hebr.: ‘Late zijne hand los’, en wat dit beteekent, volgt onmiddellijk: ‘Wie aan zijnen naaste geleend heeft, zal zijnen naaste en zijnen broeder niet pressen’ (niet dwingen tot betaling). Of wel is hier een volkomen vernietiging der gemaakte schulden of wel eene schorsing van betaling voor den tijd van het sabbatjaar bedoeld. Het eerste gevoelen is in overeenstemming met de Joodsche traditie bij Philo en in de Misjna. Volgens de oude rabbijnen betrof echter de volkomen vernietiging der schulden niet den verschuldigden prijs van gekochte goederen of het loon der werklieden of beloopen boete. Het tweede gevoelen wordt door vele latere schriftverklaarders gedeeld. Het is zeker opmerkelijk, dat ook het tijdelijk braak laten liggen van den akker in het sabbatjaar Exod. XXIII 11 in den grondtekst met ‘sjamat’, ‘loslaten’, wordt uitgedrukt.</div>
<div id="n2807">Het was rechtmatig, dat de <hi type="italic">vreemden,</hi> die niet tot de verplichtingen van het sabbatjaar gehouden waren, ook niet in de voorrechten deelden.</div>
<div id="n2808">In verband met het voorgaande is hier, gelijk het Hebr. begrepen kan worden, de reden der voorgeschreven vrijlating aangegeven. In het sabbatjaar worde geene betaling afgedwongen, want geen Israëliet mag dan in druk of nood zijn. En God zal de opvolging van dat gebod overvloedig zegenen, zoodat niemand voor schade behoeft te vreezen. Naar een andere vertaling van het eerste halfvers in den grondtekst: ‘Behalve als er onder u geen arme is’, wordt hier gezegd, dat het voorrecht der vrijlating alleen den behoeftigen schuldenaar betreft.</div>
<div id="n2809"><hi type="italic">Overheerschen</hi> door uwen rijkdom, de vrucht van Gods zegeningen.</div>
<div id="n2810">Alvorens in v. 9 de vrijlating van schulden nog nader verklaard wordt, gaat het gebod der helpende en mededeelzame naasteliefde jegens de armen vooraf. Ook de vreemdeling was van die liefde niet uitgesloten (zie bijv. Lev. XIX 10, 33, 34; Deut. XIV 29), maar alleen van den armen <hi type="italic">broeder,</hi> van den Israëliet, is hier sprake, wijl alleen op hem het voorrecht van het sabbatjaar toepasselijk was.</div>
<div id="n2811">Deze vermaning schijnt in overeenstemming met de meening (zie noot 2), dat de vrijlating geene schorsing, maar delging der gemaakte schulden bedoelde. - <hi type="italic">Tot zonde worde,</hi> zoodat de Heer die zonde van onbarmhartigheid zou straffen.</div>
<div id="n2812">Vgl. hierbij Exod. XXI noot 3.</div>
<div id="n2813">Vgl. bij v. 16 en 17 Exod. XXI 5 en 6 en de aanteekeningen. - Voor de <hi type="italic">dienstmaagd,</hi> welke tot bijvrouw bestemd was, golden andere wetten. Vgl. Exod. XXI 7-11 en de aanteekeningen.</div>
<div id="n2814">Naar het Hebr. is de zin: Want als een daglooner, die op een dubbel loon recht heeft. - Een gekochte slaaf immers had een harder lot dan een gewone knecht, die buiten de uren van arbeid zijn eigen meester was.</div>
<div id="n2815">Over de toeheiliging van het eerstgeborene onder het groot en klein vee handelt Exod. XIII 2 en 12, over het gebruik van het vleesch dezer dieren Num. XVIII 17, 18. Zie echter XII noot 4.</div>
<div id="n2816">Overeenkomstig de wet van Lev. XXII 18-24, welke ook, gelijk hier verklaard wordt, op het eerstgeborene toepasselijk is.</div>
<div id="n2817">Vgl. XII 15, 16, 22, 24.</div>
<div id="n2818"><hi type="italic">Te weten</hi> enz. is eene bijvoeging der Vulgaat. Het Hebr. heeft alleen: ‘Onderhoud de maand Abib’; vgl. Exod. XII noot 2.</div>
<div id="n2819">De wet betreffende <hi type="italic">het houden van het Paschen</hi>, het slachten en eten van het paaschlam (Exod. XII 1-28; Lev. XXIII 5-8; Num. IX 2-5; XXVIII 16, 17), alsook de groote gebeurtenis van den Uittocht na de eerste paaschfeestviering was bekend. Vandaar die beknoptheid. Hoofdbedoeling is hier en bij hetgeen aangaande de twee andere hoogfeesten tot v. 17 nog volgt, den bij het ééne heiligdom verplichten eeredienst nadrukkelijk af te kondigen.</div>
<div id="n2820"><hi type="italic">Paschen</hi> heeft hier blijkbaar een wijderen zin en beteekent de verschillende offeranden van groot en klein vee in de paaschweek, welke door de rabbijnen ‘chagiga’ genoemd werden. Vgl. voor de offers gedurende de paaschweek van de gemeente en van bijzondere personen Num. XXVIII 19-24 en XXIX 39; vgl. ook II Paral. XXX 21, 22 en XXXV 7-9, op welke laatste plaats de verschillende paaschoffers van klein en groot vee, evenals het paaschlam ‘pesach’, den naam ‘pesachim’ dragen.</div>
<div id="n2821"><hi type="italic">Daarbij</hi>, te weten bij die offeranden der paaschweek, mocht geen <hi type="italic">gedeesemd brood</hi>, hoewel anders (Lev. VII 13) bij den maaltijd der blijde vredeoffers passend, gegeten worden. <hi type="italic">Ongedeesemd</hi> brood, <hi type="italic">het brood</hi>, dat aan <hi type="italic">de verdrukking</hi> van Egypte herinnerde, was voorgeschreven overeenkomstig de wet van Exod. XII 15-20; XIII 6, 7. <hi type="italic">Met angst</hi>, Hebr. ‘met angstige haast’. Vgl. verder Exod. XII 33, 34, 39.</div>
<div id="n2822">In het tweede verslid is blijkbaar van het paaschlam sprake, dat immers <hi type="italic">des avonds</hi> (Exod. XII 6) geslacht werd en waarvan ook (vgl. daar v. 10) niets <hi type="italic">tot den morgen</hi> mocht overblijven. Wel gebeurde dat slachten op den veertienden Nisan, des avonds vóór <hi type="italic">den eersten dag</hi> van het zevendaagsche hoogfeest der ongedeesemde brooden (Lev. XXIII 5 en 6), maar de Hebreërs rekenden den dag van zijnen vooravond tot den volgenden avond. Op eenzelfde wijze wordt in Num. XXXIII 3 de nacht vóór den vijftienden Nisan (Exod. XII 42) met dien dag vereenzelvigd.</div>
<div id="n2823">Het paaschlam, gelijk uit het zinverband, zie het volgende vers, duidelijk is.</div>
<div id="n2824"><hi type="italic">Koken</hi> of ‘braden’; vgl. Exod. XII 9. Het hier gebezigde Hebreeuwsche woord ‘basjal’ kan zoowel ‘koken’ beteekenen (zie Exod. XII 9, waar die beteekenis door de bijvoeging ‘in het water’ nader bepaald is) als ‘braden’ (zie II Paral. XXXV 13, waar in den grondtekst dit begrip door de bijvoeging ‘in het vuur’ eveneens nader wordt aangegeven). - <hi type="italic">Des morgens</hi> op den vijftienden Nisan moesten de van heinde en ver bij de plaats van het heiligdom (ten tijde des tempels binnen Jerusalem) verzamelde Israëlieten van daar terugkeeren naar hunne <hi type="italic">tenten</hi> in de nabuurschap van het heiligdom (ten tijde des tempels in den omtrek van Jerusalem), welke hun gedurende de paaschweek tot woning strekten. Vgl. voor de overeenstemming tusschen dit nieuwe, op den toestand in Chanaän passende voorschrift en de oude bepaling Exod. XII 22.</div>
<div id="n2825">Ook <hi type="italic">op den zevenden dag</hi>, vgl. v. 3 en 4, moest het brood ongedeesemd zijn, maar als feestelijke rustdag staat hij hier afzonderlijk. <hi type="italic">Feestvergadering</hi>, of ‘sluitdag’; zie Lev. XXIII noot 25. - Vgl. verder Exod. XII 16; XIII 6; Lev. XXIII 8.</div>
<div id="n2826">Van den dag, waarop de eerste schoof van de gerst plechtig voor den Heer werd bewogen, van den zestienden Nisan. Vgl. Lev. XXIII 10, 11 15, 16 en de aanteekeningen.</div>
<div id="n2827">Zie voor <hi type="italic">feest der Weken</hi> Exod. XXIII noot 13. Een <hi type="italic">vrijwillige offergave</hi>, vredeoffers (zie het volgende vers), moesten zij, een ieder, <hi type="italic">overeenkomstig den zegen</hi> enz. aanbieden. Van de openbare offeranden der gemeente (Lev. XXIII 15-20; Num. XXVIII 27-31) wordt hier gezwegen.</div>
<div id="n2828"><hi type="italic">Feestmaal houden</hi>, Hebr. ‘u verheugen’. De Vulgaat vertaalt naar den zin. Van den blijden maaltijd der vredeoffers is sprake, gelijk het zinverband aanwijst. Vgl. XII noot 5 en v. 18 en 19.</div>
<div id="n2829">Vgl. voor het Loofhuttenfeest Exod. XXIII noot 14; Lev. XXIII 34-36 en Num. XXIX 12-38, waar ook de achtste dag, de dag na de <hi type="italic">zeven dagen</hi> van het hoogfeest, als feestdag is aangewezen. Hoewel op een zelfde wijze door het volk gevierd als de eerste der zeven dagen, staat die sluitdag (vgl. Lev. XXIII noot 25) afzonderlijk, en eenigermate, vgl. de offeranden op dien dag en de vorige dagen, buiten de orde van het zevendaagsche hoogfeest.</div>
<div id="n2830">Vgl. Exod. XXIII 14-17; XXXIV 23.</div>
<div id="n2831"><hi type="italic">Overheden</hi>, Hebr. ‘sjoterim’, vgl. Deut. I noot 9. Wellicht hadden zij de uitvoerende macht, zoodat op hun bevel het vonnis der <hi type="italic">rechters</hi> in werking trad. Zie voor de vroegere regeling der rechterlijke macht Exod. XVIII 21-26. - In al uwe <hi type="italic">poorten</hi>, d.i. steden of wel, wat op hetzelfde neerkomt, gerechtshoven. In de poort der stad, de verzamelplaats des volks, vgl. Gen. XIX noot 1, zetelde het gerecht; vgl. XXI 19; XXII 15; XXV 7.</div>
<div id="n2832"><hi type="italic">Niet naar de eene zijde afwijken</hi>, d.w.z. niet partijdig zijn. Vgl. voor <hi type="italic">de woorden des rechtvaardigen</hi> Exod. XXIII noot 7.</div>
<div id="n2833">Hebr. ‘geen asjera van eenig hout’. Zie Exod. XXXIV noot 10.</div>
<div id="n2834">De Vulgaat vertaalt hetzelfde woord Lev. XXVI 1 ‘titulus’, gedenksteen’. Vgl. daar noot 1.</div>
<div id="n2835">Vgl. XV 21; Lev. XXII 19-25.</div>
<div id="n2836">Afgoderij, gelijk het volgende vers nader aanwijst.</div>
<div id="n2837"><hi type="italic">Niet geboden</hi> beteekent ‘streng verboden’. Meermalen, zie bijv. Lev. X 1, komt zulk eene zegswijze (leptotes of extenuatio) voor, waarin met opzet de zwakkere uitdrukking gekozen is om de kracht van het uitgedrukte begrip te versterken.</div>
<div id="n2838">Vgl. XIII 14.</div>
<div id="n2839">Gelijk vroeger buiten de legerplaats (Lev. XXIV 14; Num. XV 35, 36), zou voortaan buiten de stadspoorten de plaats der terechtstelling zijn ten teeken, dat de boosdoener uit de gemeente van het bondsvolk was uitgeworpen.</div>
<div id="n2840">Door die schrikkelijke bevestiging der getuigenis werd zooveel doenlijk tegen overijling, hartstocht en bedrog in de getuigen gewaakt.</div>
<div id="n2841"><hi type="italic">Tusschen bloed en bloed</hi>, elders II Paral. XIX 10 (vgl. d.t.p. noot 10) minder juist vertaald, doelt op gedingen betreffende doodslag. Er kon nl. twijfel zijn of de doodslag vrijwillig of niet vrijwillig, rechtmatig of niet rechtmatig, overeenkomstig of tegen de Wet was; zie bijv. Num. XXXV 15-28. - <hi type="italic">Tusschen geding en geding</hi> wijst op andere rechtzaken, waarmede het bijzonder of algemeen belang gemoeid is, zooals het betalen van schulden, het deelen der erfenis enz. - <hi type="italic">Tusschen melaatschheid en melaatschheid</hi>, Hebr.: ‘tusschen plaag en plaag’, kan op genoemde ziekte betrekking hebben, maar in het Hebr. woord ligt ook het begrip van verwonding, verminking enz. (vgl. Exod. XXI 18-27).</div>
<div id="n2842"><hi type="italic">En tot den rechter;</hi> volgens eenigen zou hiermede ter onderscheiding van het hooge priesterlijke gerechtshof de hooge wereldlijke overheid zijn aangeduid. Waarschijnlijker echter is de hoogepriester bedoeld.</div>
<div id="n2843">Deze mogelijkheid ging later (I Reg. VIII 6, 19, 20) in vervulling. Dat Moses ze voorzag, behoeft, zelfs afgezien van Gods bovennatuurlijke voorlichting, geene verwondering te wekken. Meermalen toch werd reeds in den tijd der aartsvaders (Gen. XVII 16; XXXV 11; XXXVI 31; XLIX 10; ook Num. XXIV 17) het koningschap minder of meer duidelijk voorspeld, en hoewel die regeeringsvorm aanvankelijk niet voor Israël bestemd was, kon zij, als bestaanbaar met de theocratie, door God in den loop der tijden worden toegelaten. Klaar genoeg nu verkondigde het verleden de toekomst. Het volk, dat zoo gemakkelijk Gods machtige hulp vergat en zoo gaarne het voorbeeld der vreemde volkeren volgde, had wel geheel van aard moeten veranderen om niet eenmaal, in zijn vertrouwen op den Heer verzwakt, die vraag te stellen.</div>
<div id="n2844">In het bergachtige Chanaän was rund en ezel het gewone lastdier en het <hi type="italic">paard</hi> werd bij de naburige volken van Egypte en van Assyrië (vgl. Exod. XIV 23; IV Reg. VII 6; XVIII 23, 24; Nah. III 2; Habac. I 8) en ook door de Chanaänieten (vgl. XX 1) hoofdzakelijk voor den krijg gebruikt. Eene <hi type="italic">menigte</hi> van paarden ware derhalve voor het volk een onnutte last, voor den koning eene verlokking geweest om op veroveringen te zinnen. - Voor <hi type="italic">trotsch op zijne talrijke ruiterij</hi> heeft het Hebr.; ‘om zich eene menigte van paarden te verschaffen’. Egypte was wegens zijne paardenfokkerij bekend; vgl. III Reg. X 28, 29. - De waarschuwing om naar het vruchtbare Egypte nooit terug te keeren, is slechts verklaarbaar als (vgl. Exod. XIV 3; Num. XIV 3, 4) op den tijd der waarschuwing gelet wordt. Dat na de vestiging in Chanaän aan zulk een terugkeer ooit gedacht is, blijkt nergens. - Volgens anderen zou <hi type="italic">het volk naar Egypte niet terugvoeren</hi> krachtens het zinverband slechts beteekenen, dat de koning nimmer zijne onderdanen naar dit land mocht zenden om er, wegens den aankoop van paarden, handelsbetrekkingen aan te knoopen. Van een vroeger verbod te dezer zake is echter niets bekend. Van het verbod daarentegen om zich ooit metterwoon in Egypte te vestigen en het land des verbonds te verlaten getuigt zeer-nadrukkelijk Israël's historie. Dat ware lijnrecht in strijd geweest met Gods genadige uitverkiezing.</div>
<div id="n2845"><hi type="italic">Zeer vele vrouwen</hi>, gelijk Salomon ze later had. - <hi type="italic">Overdadig gewicht</hi> enz., te weten ten gevolge van schraapzucht en afpersing. Immers David verzamelde voor den tempelbouw vele schatten en was welbehaaglijk aan God.</div>
<div id="n2846">Hebr.: ‘een afschrift dezer wet’. Volgens eenigen moest dit het Boek Deuteronomium of wel den ganschen Pentateuch, volgens anderen echter alleen dit gedeelte, dat op den koning betrekking had, bevatten.</div>
<div id="n2847">Hebr.: ‘Den levietischen priesters, den ganschen stam van Levi, zal geen deel’ enz. Vgl. hierbij Num. XVIII 20-24 en noot 20.</div>
<div id="n2848">Hebr.: ‘De vuuroffers van Jehova en zijn erfdeel’. Vgl. voor <hi type="italic">vuuroffer</hi> Lev. I noot 14. - Het <hi type="italic">erfdeel</hi> omvat in het algemeen alles, wat God zich als zijn deel uit de bezittingen des volks bestemd had ten onderhoud der priesters en levieten, zooals de eerstelingen en tienden; vgl. Num. XVIII 12-32.</div>
<div id="n2849">Eene herinnering aan Num. XVIII 20. Zie ook Deut. X 9.</div>
<div id="n2850">Het Hebr. heeft: ‘den schouder en de beide kinnebakken en de maag’. Met het laatste woord is waarschijnlijk, ook in de Septuagint, de zoogenaamde vierde maag der herkauwende dieren bedoeld. Om Lev. VII 34; X 14; Num. XVIII 18, waar (vgl. aldaar de aanteekeningen) den priesters andere gedeelten zijn toegekend, wordt deze verordening verschillend verklaard. Volgens eenigen moet te dezer plaatse aan eene aanvulling der vorige bepalingen betreffende de inkomsten der priesters gedacht worden en is hier een nieuw deel van de vredeoffers hun toegezegd. Aanleiding gaf de nieuwe wet van Deut. XII 15. In tegenstelling toch met de woestijnwet van Lev. XVII 1-9 mocht voortaan overal geslacht worden, hetgeen ten nadeele der priesters strekte. Bij wijze van vergoeding derhalve krijgen zij thans een grooter deel. - Volgens anderen echter is hier geen sprake van eigenlijke offeranden, maar wordt in dit vers vastgesteld wat den priesters van elk geslacht en ten gewoon gebruik bestemd stuk groot en klein vee binnen Chanaän toekomt. Wellicht kan de grondtekst zoo begrepen worden, en van zulk een recht der priesters spreken ook Philo en Flav. Josephus.</div>
<div id="n2851">Hebr.: ‘en het eerste der schering van uwe schapen’. Van dat eerste der wol was vroeger, vgl. Num. XVIII 12, 13, geen sprake. Hoe groot de gave der genoemde eerstelingen moest zijn, staat niet opgeteekend. Vermoedelijk bleef dit aan de edelmoedigheid der gevers overgelaten.</div>
<div id="n2852">M.a.w. om het heilig dienstwerk te verrichten.</div>
<div id="n2853">De steden der priesters waren later, zie Jos. XXI 4, in de nabuurschap van Jerusalem, maar de <hi type="italic">leviet</hi> woonde, Hebr. ‘hield zich op’ of ‘verkeerde in vreemdelingschap’, d.i. hij woonde zonder erfelijk stamgebied (XII 12) te hebben, in eene der levietensteden <hi type="italic">over geheel Israël.</hi> Met de levieten bij het heiligdom nu zou, gelijk volgt, de vreemde leviet, die van elders kwam, gelijk staan. Met hen zou hij het dienstwerk verrichten en het loon voor zijnen dienst genieten.</div>
<div id="n2854"><hi type="italic">Een zelfde deel der spijzen</hi>, te weten der feestelijke vredeoffers en tiend-maaltijden (vgl. XII 11, 12, 17-19) bij het heiligdom. Daarenboven zou hij ook blijven genieten wat hem als leviet in zijne eigen stad toekwam van de tienden (Num. XVIII 21, 24, 26-28) en van zijne bezitting (Num. XXXV 1-8).</div>
<div id="n2855"><hi type="italic">Toewijden</hi> ontbreekt in het Hebr. Vgl. Lev. XVIII 21 en noot 12. Zie verder voor de waarzeggerij en tooverij Exod. XXII 18; Lev. XIX 26, 31; XX 6 en 27, in welk laatste vers, evenals XIX 31, ook van de doodenbezwering, zie v. 11, sprake is.</div>
<div id="n2856">Vermoedelijk iemand, die schadelijk gedierte zooals slangen, vgl. Exod. VII 11; Ps. LVII 5, 6, bezweert. - De uitvoerigheid, waarmede in deze twee verzen de verschillende soorten van heidensch bijgeloof zijn opgenoemd, verijdelde elke poging voor het vervolg om een of anderen vorm der zwarte kunst geoorloofd te achten.</div>
<div id="n2857">Door de Synagoog en door de oude Kerk zijn deze woorden als eene belofte van den Messias erkend. Dat blijkt uit Act. III 22; VII 37, waarbij ook andere plaatsen als Joan. I 21, 45; VI 14; VII 40 ter toelichting kunnen dienen. En zeker beter dan op eenig ander profeet, vgl. Deut. XXXIV 10, past op den Godmensch de vergelijking (v. 18) met den redder en leidsman en middelaar en wetgever van Gods volk, met Moses. Volgens niet weinigen echter spreekt de belofte niet uitsluitend van den Messias en is het woord <hi type="italic">profeet</hi> te dezer plaatse evenals in v. 20 verzamelwoord. Naar deze meening belooft God hier, het verbod van gemeenschap met waarzeggers en andere duivelskunstenaars nadrukkelijker nog inscherpend, zijne door zending en arbeid op Moses gelijkende profeten en vooral den Profeet of tolk Gods (Gen. XX noot 5) bij uitnemendheid, den Messias, van wien Moses de wondervol gelijkende afbeelding was. In verband met het voorgaande is dan de zin, dat Israël geen heidensch bijgeloof van noode heeft. Naar de profeten des Heeren en eenmaal, als de belofte haar volle eindvervulling ontvangt, naar den Messias (vgl. Matth. XVII 5) moet het <hi type="italic">hooren.</hi></div>
<div id="n2858">De wellicht eerst nu bekend gemaakte, maar reeds <hi type="italic">te Horeb</hi> (v. 16) gedane belofte was dus een antwoord op de bede des volks om Moses' middelaarschap (Exod. XX 19). En hieruit blijkt bij nadere overweging nog duidelijker, dat de belofte aangaande den profeet, zie vorige noot, ten volle eerst in den Messias vervuld is. Immers dat antwoord, hoewel in verband met Israël's verzoek, geeft klaarblijkelijk nog iets anders, iets beters, gelijk ook de bede om eenen middelaar, die naar Gods nadrukkelijk getuigenis (v. 17) <hi type="italic">goede</hi> bede, een veel dieperen zin had, dan het volk wel vermoedde. Israël's bede dan ten volle verhoorende, zal de Heer eenen profeet geven, die, de behoefte aan bemiddeling vervullend, aan den eenigen Moses herinnert en die in zijn altijddurend oneindig voortreffelijker middelaarschap de menschen met vertrouwen tot God doet naderen; vgl. Hebr. IV 16; VIII 6; XII 24. En de hoop op de vervulling dier groote belofte moet het volk tegen alle bijgeloof sterk maken. - Wat verder het dreigend besluit der gansche rede betreft: van de <hi type="italic">wraak</hi> Gods tegen hen, die den grooten Godsgezant <hi type="italic">niet wilden hooren</hi>, getuigt sedert eeuwen het volk Israël, dat den Profeet, die in de wereld komen moest (Joan VI 14), evenals de vroegere profeten, verwierp en daarom zelf verworpen werd.</div>
<div id="n2859">Vgl. hierbij XIII 5, waar eveneens tegen valsche profeten de doodstraf bepaald is.</div>
<div id="n2860">Eene voorspelling, welke niet vervuld wordt, bewijst de leugenachtigheid van den profeet. Hierom echter is nog niet altijd de vervulling der voorspelling een bewijs voor iemands goddelijke zending; vgl. XIII 2.</div>
<div id="n2861"><hi type="italic">Drie</hi> levietensteden (Num. XXXV 6) in het nog niet veroverde Westjordaansche land, het eigenlijke Chanaän. Van de drie vrijsteden in het Oostjordaansche werd reeds IV 41-43 gesproken; vgl. hierbij Num. XXXV 14. - <hi type="italic">In het midden des lands</hi>, d.i. niet op een afgelegen plek of aan de grenzen, maar midden in het bewoonde land.</div>
<div id="n2862">Te weten bij de uitkiezing der drie vrijsteden. Deze toch moesten op gelijken afstand van elkander (v. 7), de eene in het noorden, de andere in het midden, de derde in het zuiden des lands, gemakkelijk te bereiken zijn. Vgl. hierbij Jos. XX 7, waar inderdaad de drie steden in die bepaalde orde zijn aangewezen.</div>
<div id="n2863">Bij wijze van voorbeeld wordt ter verduidelijking der <hi type="italic">wet</hi> (v. 4) dit geval genoemd. <hi type="italic">Gisteren en eergisteren,</hi> eene zegswijze, welke dikwijls (Gen. XXXI 2, 5; Exod. XXI 29, 36) voorkomt en ‘te voren’ beteekent. - Vgl. verder Exod. XXI 13; Num. XXXV 22-29 en 32.</div>
<div id="n2864">Nimmer is dit geschied, omdat de voorwaardelijk beloofde uitbreiding der landpalen (vgl. XI noot 9) nimmer, ten gevolge van Israël's ongetrouwheid, tot stand kwam. Zelfs niet onder David en Salomon (Exod. XXIII noot 24), is aan nieuwe vrijsteden gedacht, wijl het nieuwe, aan die koningen voor korten tijd onderworpen, gebied nooit door Israël bewoond werd.</div>
<div id="n2865">Vgl. Exod. XXI 12, 14; Lev. XXIV 17; Num. XXXV 16-21.</div>
<div id="n2866"><hi type="italic">Dan</hi> na het gerechtelijk onderzoek. <hi type="italic">De nabestaande van - vergoten is,</hi> Hebr. ‘de goëel des bloeds’, d.i. de bloedwreker; vgl. Num. XXXV 12 en noot 5.</div>
<div id="n2867">De misdaad ten opzichte van het <hi type="italic">onschuldig bloed wegdoen</hi>, m.a.w. den doodslag door de rechtmatige doodstraf wreken.</div>
<div id="n2868">Een met vervloeking (XXVII 17) bedreigd misdrijf, dat ook bij andere oude volken, o.a. bij de Germanen, ten strengste gestraft werd.</div>
<div id="n2869"><hi type="italic">Wat ook de zonde</hi> enz., eene uitbreiding der wet van XVII 6 en Num. XXXV 30, waar alleen van getuigen eener halsmisdaad sprake is. - <hi type="italic">Alle woord,</hi> d.i. elke rechtzaak.</div>
<div id="n2870">Niet het lagere gerechtshof, waarvoor de getuige het eerst verschenen is, maar het hoogste gericht, vgl. XVII 8-11, zal vonnis vellen en, zie volgende verzen, op den schuldige de wet der wedervergelding toepassen.</div>
<div id="n2871">Vele <hi type="italic">paarden</hi> en strijd<hi type="italic">wagens</hi> maakten de legermacht der volkeren van Chanaän geducht; vgl. Jos. XI 4; XVII 16; Judic. IV 13; I Reg. XIII 5.</div>
<div id="n2872">Hebr.: ‘dan zal de priester toetreden’, te weten de voor die taak aangewezen priester. <hi type="italic">Ante aciem, vóór het heer</hi> ontbreekt in den grondtekst. Dat priesters meermalen het leger begeleidden, blijkt uit Num. XXXI 6; I Reg. IV 4, 11; II Paral. XIII 12.</div>
<div id="n2873">Hebr.: ‘Dan zullen de sjoterim’. Vgl. I noot 9.</div>
<div id="n2874">Werd een huis metterwoon betrokken, dan geschiedde te gelijk de <hi type="italic">inwijding</hi> daarvan, naar men meent, met godsdienstige plechtigheid en feestelijken maaltijd.</div>
<div id="n2875">Dat gebeurde eerst in het vijfde jaar na de planting; vgl. Lev. XIX 23-25. In <hi type="italic">wijngaard</hi> zijn ongetwijfeld ook andere boomgaarden, zooals van olijfboomen (vgl. Lev. XIX 10 en Deut. XXIV 20, 21), begrepen.</div>
<div id="n2876">Nadere aanwijzing te dezer zake geeft XXIV 5. - Waarom in dit en in het voornoemde geval van v. 5 en 6 vrijheid van krijgsdienst verleend werd, is slechts ten deele verklaard. Zulke personen werden waarschijnlijk, evenals de vreesachtigen (v. 8), ongeschikt geacht, wijl hun hart verre van de werken des oorlogs was. Wellicht ook was de uitnoodiging om heen te gaan geen bevel, maar, gelijk de H. Augustinus meent, een verlof, waarvan de dapperen geen gebruik maakten.</div>
<div id="n2877"><hi type="italic">De aanvoerders des legers,</hi> Hebr.: ‘de sjoterim’. - <hi type="italic">Zal een ieder</hi> enz.. Hebr.: ‘dan zullen de krijgsoversten het volk hoofd voor hoofd monsteren’, hetgeen zeker na het vertrek der vreesachtigen enz. noodig was om de gelederen in orde te stellen. Volgens eene andere vertaling echter, waaraan velen de voorkeur geven, zegt de grondtekst: ‘dan zal men’ of ‘dan zullen zij (te weten de sjoterim) krijgsoversten aan het hoofd des volks (over het volk) stellen’.</div>
<div id="n2878"><hi type="italic">Eene stad</hi> buiten het beloofde land; vgl. v. 15 en 16.</div>
<div id="n2879">Alle mannen, die de wapenen voerden. Van kinderen, zie v. 14, is geen sprake.</div>
<div id="n2880">Hebr.: ‘Want gij zult hen gansch en al met den ban (cherem) slaan’; vgl. hierbij Lev. XXVII noot 13 en Num. XXI noot 2. - Vgl. verder voor de opgenoemde volkeren Exod. XXXIII noot 1. - De optelling is niet volledig. De Gergeseër (zie VII 1 en Jos. XXIV 11) ontbreekt.</div>
<div id="n2881">Aan de meest naburige stad wordt het misdrijf als bij de Wet toegewezen en daarom moeten de oudsten van die stad doen wat ter zuivering van de bloedschuld noodig is.</div>
<div id="n2882">Volgens sommigen wijst dit vereischte (vgl. Num. XIX 2) er op, evenals de tegenwoordigheid der priesters (v. 5), het gebed der oudsten (v. 8) en in het algemeen de gansche plechtigheid, dat de jonge koe tot een zondoffer moest dienen, waarbij echter overeenkomstig de buitengewone omstandigheden niet in alles de gewone regels der offerwet gevolgd werden. Door anderen wordt dit ontkend, wijl van eene tegenwoordigheid der priesters als offeraars evenmin blijkt als van eene bloedsprenging en eene verbranding der offerstukken en ook in v. 4 de gewone uitdrukking voor het offerend slachten (sjachat) ontbreekt. Volgens hen is het dooden van het dier eene zinnebeeldige toepassing van de straf, welke de moordenaar verdiend had.</div>
<div id="n2883">De grondtekst heeft: ‘naar een dal met altijd stroomend water’. Het hier gebezigde Hebreeuwsche woord ‘nachal’ beteekent een ‘beekdal’, dat in den regentijd eene beek, in den drogen tijd een dal is. Vgl. voor ‘altijd stroomend’, Hebr. ‘ethaan’, Ps. LXXIII noot 15. - In een onbebouwd beekdal dan moest het dier gedood worden, wellicht opdat aldus het niet toerekenen der bloedschuld des te duidelijker beteekend zou worden. Het vergoten bloed toch zou nooit meer bij bewerking van den bodem te voorschijn komen, maar door het water worden weggevoerd.</div>
<div id="n2884"><hi type="italic">Alle zaak</hi> enz., Hebr.: ‘alle twist en alle verwonding’. - Door de tegenwoordigheid der <hi type="italic">priesters</hi>, aan wie de handhaving der wettelijke plechtgebruiken en de verklaring der Wet in duistere zaken was opgedragen, verkreeg de handeling hare volle rechtsgeldigheid.</div>
<div id="n2885">Evenals bij de Grieken en Romeinen gold ook bij de Hebreërs (vgl. Ps. XXV 6; LXXII 13; Matt. XXVII 24) het <hi type="italic">wasschen der handen</hi> als betuiging van onschuld, zoodat de oudsten eerst op zinnebeeldige wijze uitdrukten wat zij vervolgens met klare woorden (v. 7) zeiden.</div>
<div id="n2886">Hoewel het vergoten bloed niet met het bloed des moordenaars gewroken is, zal toch uw land niet verontreinigd zijn (Num. XXXV 33) noch bloedschuld met hare straffen u bezwaren.</div>
<div id="n2887">Blijkbaar is in v. 10, evenals XX 10-15, van vijanden buiten Chanaän sprake. De Chanaänieten moesten verdelgd (XX 16, 17) worden en huwelijksgemeenschap met hunne vrouwen of dochters was (VII 3) nadrukkelijk verboden.</div>
<div id="n2888">Dit en ook het verwisselen van kleed (v. 13) strekte volgens eenigen ten teeken van rouw, volgens anderen ter reiniging vóór de opneming in Israël. Misschien had de wetsbepaling die dubbele bedoeling. Niet onwaarschijnlijk toch is het, dat met dergelijk vertoon droefheid betuigd werd, en het was overeenkomstig de menschelijkheid, aan de vrouw gelegenheid te geven om haren rampspoed te betreuren. Te gelijk echter kan het <hi type="italic">korten der nagels</hi> enz. evenals het <hi type="italic">afscheren van het hoofdhaar</hi> eene reinigingsplechtigheid (vgl. Lev. XIV 8; Num. VIII 7) geweest zijn, waardoor zij zich voorbereidde tot haren nieuwen staat.</div>
<div id="n2889">De dwang tot het huwelijk was in overeenstemming met de hardheid der toenmalige zeden. Het uitstel van <hi type="italic">ééne maand</hi> was een verzachtende bepaling, geschikt om de vrouw in haar lot te leeren berusten en tevens liefde in te boezemen voor Gods Wet, welke haar bescherming gaf en zelfs, zie v. 14, de rechten eener dochter van Israël schonk.</div>
<div id="n2890">Na hare <hi type="italic">vernedering</hi> door het gedwongen huwelijk stond zij gelijk met eene tot bijvrouw verkochte Israëlietische vrouw; vgl. Exod XXI 7-11. Wenschte de man haar niet verder als echtgenoote, dan kon zij niet als slavin <hi type="italic">verkocht</hi>, noch (Hebr.) als rechtlooze behandeld worden, maar was zij <hi type="italic">vrij.</hi></div>
<div id="n2891"><hi type="italic">Haten</hi> heeft hier, evenals in Gen. XXIX 31, waar ‘despicere’ ‘versmaden’ vertaald is, de oneigenlijke beteekenis van ‘minder beminnen’. - De thans volgende wet voorkwam zooveel doenlijk de tweedracht in de huisgezinnen, welke schier noodwendig was, wanneer bij de veelwijverij het vaderlijk gezag zich regelde naar de meerdere of mindere genegenheid des echtgenoots. Van het recht, dat vanzelf den vader toekwam, om zijn goed aan de kinderen toe te deelen, spreekt Eccli. XXXIII 24.</div>
<div id="n2892">Vgl. Gen. XLIX noot 2. - Zie voor de voorrechten der eerstgeboorte Gen. XXV noot 20.</div>
<div id="n2893">Door deze wet werd het ouderlijk gezag krachtig gehandhaafd, maar tevens wijselijk binnen de perken der redelijkheid gehouden. Niet naar willekeur (Prov. XIX 18) kon de schuldige gestraft worden. In de handen der overheid was het recht van leven en dood. Eerst na haar vonnis geschiedde (v. 21) de steeniging van den boosdoener.</div>
<div id="n2894">Dit gebeurde waarschijnlijk eerst, nadat de doodstraf door steeniging was toegepast.</div>
<div id="n2895">Hebr.: ‘overnachten’.</div>
<div id="n2896">Nadrukkelijk wordt de aan het hout gehangene verklaard <hi type="italic">door God vervloekt</hi> te zijn wegens de misdaad, waarvoor hij gestraft is. En als zoodanig is hij aan den strafpaal wettelijk verontreinigend (vgl. Lev. XI noot 5), niet slechts op de gewone wijze (Num. XIX 11), maar evenals in geval van de ergste misdaden (Lev. XVIII 25, 28; Num. XXXV 33) verontreinigt zijn lijk, wanneer het niet vóór zonsondergang begraven wordt, het land, zoodat, bij veronachtzaming dezer wetsbepaling, Gods straf over het volk volgen zou. - Dat dit voorschrift in strijd was met de gewoonte der Egyptenaren, leert Gen. XL 19. - Vgl. verder Gal. III 13, waar dit vers den Apostel ten bewijs strekt voor zijne leer, dat Christus aan zijn kruis een vloek geworden is voor ons.</div>
<div id="n2897"><hi type="italic">Smadelijk toezien</hi>, Hebr.: ‘u er aan onttrekken’. Hetzelfde werkwoord is in den grondtekst gebezigd, waar in v. 3 <hi type="italic">veronachtzaam</hi> enz. en in v. 1 <hi type="italic">voorbijgaan</hi> vertaald is. - Het gebod van Exod. XXIII 4 en 5 wordt in deze verzen herhaald en ook tot alle andere zaken van den naaste uitgebreid.</div>
<div id="n2898">Die verwisseling van kleed was niet zeldzaam bij de heidenen, wanneer ter eere van schandelijke afgoden feest gevierd werd. Daarop alleen evenwel ziet het verbod niet. In het algemeen heet zulk eene vermomming buiten noodzakelijkheid een gruwel voor God, omdat zij, als strijdig met het door God gestelde natuurlijke onderscheid der geslachten, in den regel booze bedoeling verraadt of gevaar voor de zeden oplevert. Wanneer echter dat gevaar of die bedoeling niet bestaat en ook geene ergernis valt te vreezen, kan niet, althans bij de Christenen, elk vergrijp tegen dit verbod <hi type="italic">verfoeilijk bij God</hi> of zware zonde geacht worden. Wel blijft echter, buiten geval van wettige reden, ook dan altijd onbetamelijk wat de natuur verafschuwt. Vgl. H. Ambrosius. Epist. LXIX ad Irenaeum.</div>
<div id="n2899">Vgl. Lev. XXII noot 23.</div>
<div id="n2900">De daken in het Oosten zijn plat en worden gebruikt om er te slapen (I Reg. IX 25), te wandelen (II Reg. XI 2), het uitzicht te genieten (Is. XXII 1), te bidden (Act. X 9) enz. Een <hi type="italic">muur</hi> of eene borstwering <hi type="italic">rondom het dak</hi> is dus noodzakelijk.</div>
<div id="n2901">In den <hi type="italic">wijngaard</hi> of, gelijk het Hebr. in meer algemeenen zin begrepen kan worden, in den boomgaard, mocht tusschen het geboomte niet gezaaid worden, hetgeen niet zelden voor den bodem en bijzonder voor de vruchten nadeelig is. De bedoeling van het verbod echter was, evenals in v. 10 en 11, alle onnatuurlijke vermenging (vgl. Lev. XIX 19 en noot 9) tegen te gaan. - Het besluit <hi type="italic">opdat niet en het gewas... en de opbrengst... geheiligd worden</hi> schijnt eene strafbedreiging, welke de tweeërlei vruchten van zulk eenen bodem of wel ten bate van het heiligdom verbeurd verklaart of wel ze als onrein (het tegendeel van geheiligd evenals ‘zegenen’ soms, zie Job II 9, het tegenovergestelde beteekent) buiten het gewone gebruik stelt.</div>
<div id="n2902">Omdat de grondtekst in Num. XV 38 van ‘tsitsith’ (Vulg. fimbriae) aan de hoeken der kleederen, hier van ‘gedilim’ (Vulg. funiculi in fimbriis) aan de vier hoeken van het dekkleed spreekt, meenen sommigen, dat alleen te dezer plaatse <hi type="italic">snoeren met franjes</hi> of kwasten aan het opperkleed zijn voorgeschreven, terwijl dan in Num. afhangende kwasten aan de bovenkleederen in het algemeen bedoeld zouden zijn. Gewoonlijk echter worden beide voorschriften voor een en hetzelfde gehouden. Vgl. Num. XV noot 14.</div>
<div id="n2903">De verdediging der beschuldigde in het rechtsgeding veronderstelt gewoonten en zeden, welke ons vreemd zijn, maar in het Oosten, naar men meent, zelfs nu nog gelden.</div>
<div id="n2904">Dubbel zooveel als de verkrachter eener niet verloofde maagd betalen moest; vgl. v. 28 en 29.</div>
<div id="n2905">Waarschijnlijk is bedoeld, dat zij daar na hare verloving, zie v. 23 en 24, ontucht gepleegd heeft.</div>
<div id="n2906">Hoewel nog niet gehuwd, wordt zij, vgl. ook Gen. XXIX 21, <hi type="italic">huisvrouw</hi> genoemd en als zoodanig behandeld, waaruit genoegzaam blijkt, hoe gestreng de verplichting in Israël gold van het verdrag der verloving.</div>
<div id="n2907">Niet van verleiding, vgl. Exod. XXII 16, 17, maar van verkrachting is hier sprake. Vandaar het verschil van strafbepaling. Volgens eenigen moest behalve de <hi type="italic">vijftig sikkels</hi> nog de huwelijksgave betaald worden. Misschien was zij echter in dien prijs begrepen en bedroeg zij minder in gewone omstandigheden.</div>
<div id="n2908">Vgl. Lev. XVIII noot 4. - <hi type="italic">Diens dekkleed</hi> is het dekkleed van 's vaders bed.</div>
<div id="n2909"><hi type="italic">In de vergadering des Heeren komen</hi>, d.i. als burger in het heilig volk van Israël ingelijfd worden en daar het burgerrecht genieten. - Door deze bepaling, eene soortgelijke als van Lev. XXII 24, werd de onnatuurlijke, in het Oosten volstrekt niet zeldzame, verminking als verachtelijk gebrandmerkt en werd op zinnebeeldige wijze aan Israël beteekend, dat het, als Gods heilig volk, naar geestelijke volmaaktheid moest streven.</div>
<div id="n2910">Hebr.: ‘zelfs niet in het tiende geslacht’. - De verklaring van <hi type="italic">bastaard</hi>, onvertaald <hi type="italic">mamzer</hi>, zooals die door de Vulgaat met het oog op de Septuagint wordt gegeven, schijnt (vgl. Judic. XI 1) niet geheel juist. Volgens velen is ‘mamzer’ een kind uit bloedschande en overspel, volgens anderen een eerlooze vreemde, zooals (zie v. 3) de Ammoniet en Moabiet. Slechts eenmaal komt het woord nog voor in het Hebr. van Zach. IX 6; vgl. daar noot 8.</div>
<div id="n2911">Van de mannen is alleen sprake. Vgl. Ruth I 4; IV 13. Volgens sommigen zouden de Ammonieten en Moabieten opzettelijk na den mamzer genoemd zijn met zinspeling op hunnen bloedschandigen oorsprong (Gen. XIX 36-38).</div>
<div id="n2912">Betreffende de weigering van <hi type="italic">brood en water</hi>, van levensmiddelen, is vroeger niets vermeld. Ja zelfs schijnt, wat de Moabieten betreft (zie II 28, 29), het tegendeel waar. Maar uit vreeze spijs en drank leveren tegen betaling was geen hulpvaardig <hi type="italic">te gemoet komen</hi>, en bovendien hadden zeker de Moabieten van koning Balac (Num. XXII) het voorbeeld hunner stamgenooten in Ar niet gevolgd. - Verder wordt ook in de geschiedenis van Balaäm <hi type="italic">uit Mesopotamië van Syrië</hi>, Hebr. ‘van Pethor in Aram van Mesopotamië’ (vgl. Num. XXII noot 3), over de Ammonieten gezwegen. Niettemin zijn zij hier toch genoemd als van éénen oorsprong met de Moabieten en vooral, omdat zij met hen onder dezelfde strafbepaling vielen. Wat de opgenoemde redenen der uitsluiting aangaat, zij waren ten tijde van Moses, toen de kwaadwillige handelwijze der twee volken nog versch in het geheugen lag, begrijpelijk genoeg. Hunne vijandschap tegen Gods volk was opstand tegen God en ontving, tot vertroosting en waarschuwing tevens voor Israël, een voorbeeldige straf.</div>
<div id="n2913">Dit is niet als eene aanhitsing tot haat en weerwraak te verstaan; vgl. II 9 en 19 en ook II Reg. X 2. Hiermede wordt alleen aan Israël als volk verboden verbintenissen van vriendschap en hulpbetoon met genoemde volken aan te gaan.</div>
<div id="n2914">Met Edom en Egypte mocht bondgenootschap gesloten worden en de kleinkinderen van Idumeesche of Egyptische bekeerlingen konden in Israël het volle burgerrecht verkrijgen. Beide volken hadden van hunne vijandschap (Num. XX 18-21.; Exod. I 13) blijk gegeven, maar moesten toch geëerd worden, het eerste om zijne afstamming uit Jacob's broeder, Esau, het andere om de weleer betoonde gastvrijheid.</div>
<div id="n2915">Vooral in den oorlog worden gemakkelijk de voorschriften der zedenwet veronachtzaamd, maar daarom moest Israël zich dan vooral dit altijd geldend gebod herinneren. Wellicht bij wijze van voorbeeld is in v. 10 en 11 op het voorschrift van Lev. XV 16 en verder in v. 12-14 op de noodzakelijke reinheid der legerplaats gewezen. Was reeds de uitwendige heiligheid met zooveel nauwkeurigheid voorgeschreven, hoeveel meer moest dan het eigenlijke <hi type="italic">kwaad</hi> der zonde verafschuwd worden.</div>
<div id="n2916">Ook voor de bevordering der gezondheid en de wering van besmettelijke ziekten was zeker deze wet hoogst nuttig en noodig. Zij wordt echter bekrachtigd en geheiligd door de herinnering aan de tegenwoordigheid Gods, die altijd met zijn machtige hulp bij het volk is, wanneer het Hem gehoorzaamt.</div>
<div id="n2917">Van <hi type="italic">den slaaf</hi> is sprake, die uit een ander land vluchtend, binnen Chanaän eene schuilplaats zoekt.</div>
<div id="n2918"><hi type="italic">Hoereerder</hi>, of juister gezegd ‘schandjongen’. Volgens den grondtekst zijn ontuchtigen bedoeld, die aan den onkuischen eeredienst van afgoden, als Beëlphegor (Num. XXV noot 2, vgl. ook Lev. XIX noot 18), waren toegewijd.</div>
<div id="n2919"><hi type="italic">Hondenprijs</hi> is vermoedelijk schandjongensloon, gelijk het ook door de Grieken genoemd werd. Zoo is dan hier bepaald, dat de prijs der zonde, welke de in v. 17 aangewezen ontuchtigen voor hun misdrijf ontvingen, nimmer offergift mocht zijn. Ook op bloedgeld, vgl. Matth. XXVII 6, werd later die bepaling toegepast.</div>
<div id="n2920">Reeds vroeger was dit ten opzichte van den armen broeder (vgl. Exod. XXII 25 en Lev. XXV 35), niet echter ten opzichte van elken Israëliet verboden.</div>
<div id="n2921"><hi type="italic">Vorderen</hi>, d.i. de vervulling der belofte eischen, en in geval van nalatigheid u straffen. Vgl. voor de geloften Lev. XXVII en Num. XXX.</div>
<div id="n2922">Vgl. Eccles. V 4.</div>
<div id="n2923">Vgl. Matth. XII 1. Nog heden geldt hetzelfde als gewoonterecht bij de Arabieren.</div>
<div id="n2924"><hi type="italic">Iets walgelijks</hi>, of wel iets schandelijks of onteerends, kan niet op echtbreuk doelen, daar op dit misdrijf de doodstraf stond. Klaarblijkelijk betreft het een of ander ziels- of lichaamsgebrek van ernstigen aard, dat den man met reden afkeerig maakte van zijne vrouw, en misschien was het oordeel te dezer zake aan de rechters overgelaten. Dat sommigen ten tijde van Christus die woorden verkeerd uitlegden en de echtscheiding om allerlei nietswaardige redenen geoorloofd rekenden, blijkt uit Matth. XIX 3. - De Joodsche echtscheiding, zooals ze (v. 1-4) onder verschillende beperkende bepalingen was toegelaten, stemde niet overeen met de door God gewilde on-ontbindbaarheid des huwelijks. Zij was dan ook, evenals de veelwijverij, slechts een tijdelijke vrijstelling van de oorspronkelijke wet, en moest vervallen, toen Christus in het Nieuwe Verbond de eenheid en de onontbindbaarheid van het huwelijk vernieuwde en heiligde. Vgl. Matth. XIX 3-9.</div>
<div id="n2925">Zij was <hi type="italic">verontreinigd</hi> door de gemeenschap met een tweeden man, terwijl de eerste nog leefde. <hi type="italic">Omdat zij</hi> enz., Hebr.: ‘nadat zij verontreinigd is, want dit is een gruwel voor het aanschijn des Heeren’. Dit nadrukkelijk verbod, alsmede het voorschrift, dat de wettelijke scheiding eerst inging, nadat de vrouw den scheidbrief ontvangen en de echtelijke woning verlaten had, waren zeker krachtige middelen om zooveel doenlijk alle lichtzinnigheid in het verbreken des huwelijks te beteugelen.</div>
<div id="n2926">De handmolen bestond uit twee steenen, waarvan de bovenste, Hebr. ‘de rijder’, diende om het graan op <hi type="italic">den ondersten</hi> te malen. Het voorschrift bedoelt, dat niets wat ten levensonderhoud noodig is, zooals bijv. de handmolen, den behoeftige als pand ontnomen mag worden. Vgl. hierbij Exod. XXII 26, 27.</div>
<div id="n2927">Hebr.: ‘die iemand... steelt’. Op menschenroof werd reeds in Exod. XXI 16 de doodstraf gesteld.</div>
<div id="n2928">Volgens de Vulgaat is hier de gehoorzaamheid aan het priesterlijk gezag aanbevolen, terwijl tegen de ongehoorzamen met de straf der melaatschheid schijnt gedreigd. Hiermede stemt ook de waarschuwende herinnering van v. 9 overeen; vgl. ook II Paral. XXVI 16-21. Volgens het Hebr. echter wordt hier voorgeschreven, dat men in geval van melaatschheid naar de aanwijzing der priesters (vgl. Lev. XIII) moet handelen. De herinnering aan de zuster van Moses dient dan ter bemoediging. God kan, zooals uit de genezing van Maria blijkt, de melaatschheid weder wegnemen, en er is dus niets veiligers voor den melaatsche dan zich aan Gods wetten te onderwerpen.</div>
<div id="n2929">Hiermede werd den schuldeischer betamelijkheid jegens den armen schuldenaar tot plicht gesteld en hem de gelegenheid tot vrekkige hardvochtigheid zooveel mogelijk ontnomen, zoodat hij althans het onmisbare huisraad niet kon wegnemen.</div>
<div id="n2930"><hi type="italic">Het</hi> hem onmisbare <hi type="italic">pand</hi>, zijn kleed; zie het volg. vers. Vgl. Exod. XXII 26, 27.</div>
<div id="n2931"><hi type="italic">In plaats van</hi>, Hebr.: ‘met’ of ‘benevens’. - Het Oostersche gebruik om bij bestraffing van groote misdaden het gansche geslacht des misdadigers uit te roeien (vgl. Esth. IX 13, 14; Dan. VI 24) wordt hier nadrukkelijk verboden.</div>
<div id="n2932">Vgl. bij v. 17 en 18 Exod. XXII 21, 22; XXIII 9; Lev. XIX 33, 34.</div>
<div id="n2933">Hebr: ‘afslaat’. Vgl. Is. XVII noot 6.</div>
<div id="n2934">Vgl. bij v. 19-21 Lev. XIX 9; XXIII 22.</div>
<div id="n2935">Hebr.: ‘zij zullen aan den gerechtige recht doen’.</div>
<div id="n2936">Bedoeld schijnt naar den grondtekst: opdat niet de gestrafte onteerende merkteekens van zijne straf behoude. - Voorzichtigheidshalve werden later nooit meer dan negen en dertig slagen gegeven. Vandaar de naam der Joopsche geeseling: ‘veertigmin-een’; zie II Cor. XI 24.</div>
<div id="n2937">Het dorschen geschiedt in het Oosten door middel van <hi type="italic">het rund</hi>, dat het graan uit de aren trapt of den dorschwagen er over trekt. Barmhartigheid ook ten opzichte der dieren was wettelijke plicht. Vgl. hierbij Prov. XII 10.</div>
<div id="n2938"><hi type="italic">Te zamen</hi>, niet door verren afstand gescheiden, maar onderling in gemeenschap, zoodat zij van elkanders lot kennis hebben. - <hi type="italic">Zonder kinderen</hi>, Hebr. ‘zonder zoon’. Echter schijnt volslagen kinderloosheid bedoeld te zijn, daar dochters, als erfgenamen, 's vaders naam en erfbezit op hare kinderen konden overdragen; vgl. Num. XXVII 1-11. - <hi type="italic">De vrouw van den gestorvene</hi>, te weten de eigenlijke huisvrouw, geen bijvrouw. - Diens <hi type="italic">broeder</hi>, nl. de naaste bloedverwant, die in het Romeinsche Recht ‘levir’ heet. Vgl. verder Gen. XXXVIII noot 2 en 3.</div>
<div id="n2939"><hi type="italic">De poort der stad</hi> was de plaats des gerichts (vgl. Gen. XIX noot 1), waar <hi type="italic">de oudsten</hi> of rechters vonnisten.</div>
<div id="n2940">De hier v. 5-11 beschreven wet verhinderde zooveel mogelijk het uitsterven der familiën en het overgaan van het erfgoed in vreemde handen. Bij weigering om aan de wetsvordering te voldoen, volgde echter geen andere straf, gelijk blijkt, dan openlijke beschaming. De ontschoeiing had nog bijzondere beteekenis. Daarmede werd dengene, die het huwelijk weigerde, zijn recht van naasten bloedverwant (vgl. Ruth IV 7) openlijk ontnomen. Immers den geschoeiden voet ergens op zetten verzinnebeeldde de inbezitneming en de aanvaarding van zekere rechten; vgl. Gen. XIII 17; Jos. X 24, en ook Ps. LIX 10; CVII 10 wordt door velen in dien zin verklaard.</div>
<div id="n2941">Een naam, welke het gemis van welstand en aanzien uitdrukt; vgl. Is. XX 2, 3; II Reg. XV 30. - Zie verder de geschiedenis van Ruth, vooral Ruth III 12 en IV 1-13, waar de wet op het plichthuwelijk nog meer wordt toegelicht.</div>
<div id="n2942">Te weten, wanneer van de onbetamelijke en kwaadaardige handeling, krachtens vonnis des rechters, overtuigende bewijzen zijn. Bij het beschreven vergrijp is ongetwijfeld het boos opzet verondersteld om door het veroorzaken van erge pijn en schade den sterkeren tegenstander des echtgenoots machteloos te maken. Vandaar de zware straf der verminking, welke alleen op dit misdrijf in de Wet gesteld werd en zonder verschooning moest worden toegepast. Vgl. hierbij Exod. XXI 22.</div>
<div id="n2943">Vgl. voor <hi type="italic">gewichten</hi>, alsook voor <hi type="italic">maat</hi> (Hebr. ‘epha’) in het volgende vers, Lev. XIX noot 24. Bij koop en verkoop moet een zelfde gewicht en maat gebruikt worden, m.a.w. eerlijk worde alle handel gedreven.</div>
<div id="n2944">Vgl. voor <hi type="italic">Amalec</hi> Exod. XVII 8-16 en Num. XXIV noot 15. Van eene aansporing tot persoonlijken haat is geen sprake, maar het volk Israël, dat reeds voor eigen veiligheid het roofzieke en fel vijandelijke Amalec niet naast zich kon dulden, behoorde zich immer de laaghartige wreedheid te herinneren, waarmede dat woestijnvolk het eerst van alle volken Gods volk bejegende, en eenmaal moest de volkswraak Amalec verdelgen. - Wellicht stonden deze laatste verzen (17-19) oorspronkelijk in een ander verband. Althans op wat wijze zij hier hun passende plaats hebben, is duister.</div>
<div id="n2945">Vgl. voor de <hi type="italic">eerstelingen der vruchten</hi> ‘van den grond’, zooals het Hebr. heeft, Num. XVIII 12 en 13, voor <hi type="italic">de plaats</hi>, <hi type="italic">welke de Heer</hi> enz. Deut. XII noot 3.</div>
<div id="n2946">Het formulier bij de opdracht der eerste vruchten, dat in v. 5-10 wordt voortgezet, begon derhalve met de betuiging, dat God zijne groote beloften getrouw had vervuld.</div>
<div id="n2947"><hi type="italic">De Syriër</hi> of Arameër, vgl. Gen. XXVIII noot 1, is Laban, die Jacob <hi type="italic">vervolgde;</hi> vgl. Gen. XXXI 23, maar het Hebr. heeft: ‘Een rondzwervend (of: een verloren) Arameër was mijn vader’, nl. Jacob in Syrië bij Laban; terwijl de Septuagint vertaalt: ‘Mijn vader verliet Syrië’. Vgl. verder Gen. XLVI 26, 27; Exod. I 7.</div>
<div id="n2948">Vgl. XII noot 5 en 8.</div>
<div id="n2949">Hebr.: ‘in het derde jaar, het tiendjaar’. Vgl. XIV noot 18.</div>
<div id="n2950">Wat door God verordend is als tiend te worden weggeschonken aan den leviet enz.; zie het vorige vers. Het heet <hi type="italic">geheiligd,</hi> Hebr. ‘heilig’, als Gods eigendom.</div>
<div id="n2951"><hi type="italic">In mijnen rouw</hi>, toen ik bij het overlijden van een mijner huisgenooten wettelijk onrein was; vgl. Lev. XXI noot 1; Num. XIX 14-22. - <hi type="italic">En ik heb het niet afgezonderd in eenige onreinheid</hi>, d.i. toen ik het als tiend afzonderde, was ik rein, en derhalve heeft mijne aanraking het heilige niet verontreinigd; vgl. Lev. XXII 3. Anderen vertalen: ‘Ik heb daarvan niet weggedaan tot onrein gebruik’. - <hi type="italic">In zake van overlijden</hi>, te weten voor het rouwmaal in een sterfhuis, dat wettelijk onrein was en onrein maakte; vgl. Num. XIX 14. Met dit alles is dus betuigd, dat het tiend overeenkomstig de vordering der Wet en den aan God verschuldigden eerbied inderdaad heilig was.</div>
<div id="n2952">Besluit der tweede redevoering, vgl. IV noot 22, met de vermaning om de plichten van het verbond trouw te vervullen. Daarin is Israël's heil en roem.</div>
<div id="n2953">Vgl. VII 6; XIV 2; Exod. XIX noot 5.</div>
<div id="n2954">Hebr.: ‘Tot lof en tot roem en tot eer’, d.i. tot een allerheerlijkst volk.</div>
<div id="n2955">Vgl. Exod. XIX noot 6.</div>
<div id="n2956">Met <hi type="italic">al de woorden dezer wet</hi> kunnen al de in den Pentateuch of alleen de in Deuteronomium vervatte wetten of volgens enkelen de tien geboden of wel de in dit en het volgende Hoofdst. beschreven vervloekingen en zegeningen bedoeld zijn. Vgl. hierbij Jos. VIII 32 en 34 en de aanteekeningen. - Waarschijnlijk in de nog weeke kalk werden de letters geschreven.</div>
<div id="n2957"><hi type="italic">Opdat gij</hi> enz. hangt eigenlijk af van hetgeen onmiddellijk voorafgaat, en beter kan naar het Hebr. vertaald worden: ‘Wanneer gij overtrekt om in het land te komen’ enz.</div>
<div id="n2958">Vgl. XI noot 10.</div>
<div id="n2959">Vermoedelijk was dit reeds gekende voorschrift, vgl. Exod. XX 25, in tegenstelling met de altaren der heidenen.</div>
<div id="n2960">De nadrukkelijke bezwering der verbondsverplichtingen, waarbij (vgl. v. 11 enz.) deze voorschriften behooren, moest dus gelijken op de plechtige aanvaarding dier verplichtingen, toen ook <hi type="italic">brand</hi>- en <hi type="italic">vredeoffers</hi> (vgl. Lev. I noot 1 en III noot 1) op een altaar werden opgedragen en eveneens het heilige <hi type="italic">feestmaal</hi> der vredeoffers de feestviering besloot. Vgl. Exod. XXIV 4, 5 en 11.</div>
<div id="n2961">Op de in v. 2 genoemde <hi type="italic">steenen.</hi></div>
<div id="n2962">In de plaats van het vroegere, verworpen geslacht is nu het nieuwe het volk Gods geworden en moet als zoodanig Hem ook de verplichte gehoorzaamheid betoonen. - De vermaning schijnt, in verband met hetgeen voorafgaat en volgt, de beteekenis te verklaren van de voorgeschreven bezwering der verbondsverplichtingen binnen Chanaän. De intrede in het beloofde land zal het klaarblijkelijk bewijs leveren, dat God Israël tot zijn volk uitverkoor, en Israël moet dan van zijnen kant openlijk betuigen, dat het als Gods volk de Wet zal onderhouden.</div>
<div id="n2963"><hi type="italic">Om het volk te zegenen</hi>, d.i. gelijk v. 13 enz. waarschijnlijk maakt, om de zegeningen, welke door de levieten (v. 14) vermoedelijk in het dal tusschen de bergen Garizim en Hebal, vgl. XI noot 10 en Jos. VIII 33, werden uitgesproken, met ‘amen’ te bekrachtigen. Hetzelfde geldt van de zegswijze <hi type="italic">vervloeken</hi> in het volgende vers. - De stammen <hi type="italic">op</hi>, te weten langs de helling van den berg der zegening zijn opzettelijk als de waardigste uitgekozen, want hunne stamvaders zijn zonen van Jacob's huisvrouwen Lia en Rachel.</div>
<div id="n2964">Het zijn de volgens hunne stamvaders minst aanzienlijke stammen. <hi type="italic">Ruben</hi> toch, ofschoon eerstgeborene, had allen voorrang verloren, en tusschen de vier zonen der dienstmaagden heeft ook <hi type="italic">Zabulon</hi> zijne plaats als de laatstgeborene van Lia. Vgl. Gen. XXXV 23-26; XLIX 3 en 4. - Dat niettemin op de plek der vervloekingen de met schrift bedekte steenen en het altaar opgericht, alsook de offers volgens de Wet gebracht moesten worden (vgl. v. 4-7), herinnert aan den aard van het Oude Verbond of, gelijk Paulus het zegt (Gal. III 11-13), aan den vloek der Wet, door welke niemand bij God gerechtvaardigd werd.</div>
<div id="n2965">Wellicht zijn de levietische priesters (vgl. Jos. VIII 33) of anders bepaalde, voor dit werk aangewezen <hi type="italic">levieten</hi> bedoeld. De stam Levi toch moest (v. 12) aan de zijde van den Garizim de zegeningen met ‘amen’ bekrachtigen; vgl. noot 8.</div>
<div id="n2966">Eerst op het einde (v. 26) wordt alle schending der Wet nadrukkelijk onder den vloek gesteld, maar in de voorafgaande vloekspraken zijn met opzet zoodanigen genoemd, die meest in het verborgen misdoen en gemakkelijk aan de menschelijke gerechtigheid ontkomen. Bij wijze van voorbeeld worden zij, en in hen alle misdadigers, vooral degenen, wier misdrijf straffeloos schijnt, aan de goddelijke wraak overgeleverd. - Vóór de vervloekingen gingen vermoedelijk, al wordt het hier niet vermeld, de zegeningen; vgl. v. 12 en Jos. VIII 34. Misschien werd beurtelings een zegening en dan in omgekeerden zin een vloekspraak uitgesproken. - Vgl. verder voor de zonde van afgoderij V 8; Exod. XX 4, 23; Lev. XXVI 1. - <hi type="italic">Geheel het volk</hi> is het volk op den Hebal.</div>
<div id="n2967">Vgl. V 16; XXI 18-21; Exod. XX 12; Lev. XIX 3. Ondanks de bepalingen der Wet kon het tegen vader en moeder gepleegde onrecht lichtelijk buiten menschelijke straf blijven, omdat de barmhartige ouderliefde overgeduldig is.</div>
<div id="n2968">Vgl. XIX 14.</div>
<div id="n2969">Vgl. Lev. XIX 14. Het bijzondere geval staat hier in plaats van het misdrijf in het algemeen, wanneer iemand in zijn ongeluk en weerloosheid beschimpt en benadeeld wordt.</div>
<div id="n2970">Vgl. XXIV 17.</div>
<div id="n2971">Vgl. XXII 30; Lev. XVIII 8.</div>
<div id="n2972">Vgl. Lev. XVIII 23; XX 15.</div>
<div id="n2973">Vgl. Lev. XVIII 9; XX 17.</div>
<div id="n2974">Vgl. Lev. XX 14.</div>
<div id="n2975">Vgl. XIX 11 en 12.</div>
<div id="n2976">Vgl. Exod. XXIII 7 en 8.</div>
<div id="n2977">De hier volgende beschrijving van zegeningen en straffen had ten doel de gehoorzaamheid aan de Wet, welke zoo plechtig bij den Hebal en den Garizim bezworen moest worden, zoo diep mogelijk het volk in te prenten.</div>
<div id="n2978">Hebr.: ‘de dracht uwer runderen en de teelt van uw klein vee’.</div>
<div id="n2979">Eveneens heeft de Septuagint. Het Hebr.: ‘Gezegend uw korf en uw baktrog’. Vgl. Exod. VIII noot 1.</div>
<div id="n2980">Bij het verrichten van uw werk.</div>
<div id="n2981"><hi type="italic">Langs zeven,</hi> d.i. langs vele, wegen. Vgl. Lev. XXVI 7 en 8.</div>
<div id="n2982">Vgl. Exod. XIX 6; Deut. VII 6. Overigens lag reeds in de met eede bevestigde beloften Gods aan Abraham (Gen. XXII 17, 18) besloten, dat zijn gezegend geslacht het heilige volk moest zijn.</div>
<div id="n2983">Zij zullen zien, dat gij het volk des Heeren, op zeer bijzondere wijze zijn volk zijt. Vgl. voor de zegswijze ‘iemands naam inroepen over iemand’ Gen. XLVIII noot 12; Jerem. VII noot 7; XXV 29.</div>
<div id="n2984">Tot het aanzienlijkste en niet tot het geringste der volken, gelijk ook de onmiddellijk volgende uitdrukking bedoelt. Vgl. Is. IX 14.</div>
<div id="n2985">Hebr.: ‘inzettingen’.</div>
<div id="n2986">Vgl. bij de drie laatste verzen noot 2, 3 en 4.</div>
<div id="n2987">Hebr. ‘de vervloeking, de verschrikking en het verderf’.</div>
<div id="n2988">Hebr.: ‘met uittering en koorts en ontsteking en brandkoorts en met het zwaard en met brandkoren en met honigdauw’. Vgl. voor de twee eerste plagen Lev. XXVI noot 8. De twee volgende zijn vermoedelijk namen van ziekten. Voor ‘met het zwaard’ las de Vulgaat <hi type="italic">met hitte</hi> of droogte, welke lezing (choreb in plaats van chereb) hier beter past. Vgl. voor de laatste twee plagen Amos IV noot 15.</div>
<div id="n2989">Vgl. Lev. XXVI 19, 20.</div>
<div id="n2990">Dit schijnt op den brandenden woestijnwind te doelen, welke ook in Palestina meermalen den dampkring met stof en zand vervult en bederft.</div>
<div id="n2991">Vgl. hierbij v. 7, alsook Lev. XXVI 33.</div>
<div id="n2992">Het gemis eener begrafenis werd een allergrootste ramp gerekend; vgl. Jerem. XXII 19. Zij werd zelfs aan de ergste misdadigers niet geweigerd, vgl. XXI 23.</div>
<div id="n2993">Vgl. Exod. IX 9. <hi type="italic">En dat lichaamsdeel</hi> enz. is eene omschrijvende verklaring van het Hebr.: ‘en met gezwellen’. - <hi type="italic">Schurft,</hi> volgens de vertaling der Vulgaat Lev. XXI 20 ‘blijvende schurft’.</div>
<div id="n2994">Met blindheid des geestes; zie het volgende vers. Vgl. Is. LIX 10; Matt. XXIII 16, 17, 24.</div>
<div id="n2995">Overdrachtelijk: Bij alles wat gij doet, zult gij ongelukkig zijn.</div>
<div id="n2996">Hebr.: ‘en dien niet tot gemeen gebruik maken’; vgl. XX 6.</div>
<div id="n2997">Vgl. II Paral. XXIX 9. - <hi type="italic">Kracht</hi> om hen te verlossen.</div>
<div id="n2998">Waarschijnlijk is de olifantsziekte (elephantiasis), een knobbelachtige melaatschheid, bedoeld.</div>
<div id="n2999"><hi type="italic">Koning;</hi> vgl. XVII 14. Van die wegvoering getuigt IV Reg. XVII 4, 6; XXIV 12, 15; XXV 7. Ook Jeremias (XVI 13) spreekt van de afgoderij, waartoe de ballingen verleid of gedwongen (Baruch VI; vgl. Dan. III 6) zouden worden. Slechts een klein deel des volks bleef later tusschen de heidenen zoo afgezonderd, dat het na de Babylonische gevangenschap als volk van God in het beloofde land terug kon keeren.</div>
<div id="n3000">Hebr.: ‘tot ontzetting zijn’; vgl. III Reg. IX 8; Jerem. XVIII 16; XIX 8. Vgl. verder Jerem. XXIV 9; XXV 9. Erger nog ging na Jerusalem's verwoesting onder Titus die voorspelling in vervulling.</div>
<div id="n3001">Vgl. Joël I 4.</div>
<div id="n3002">Volgens sommigen is in het Hebr. de sprinkhaan of althans een gonzend insect aangeduid. De Septuagint heeft: ‘de honigdauw’.</div>
<div id="n3003">Blijkbaar door God gewerkte wonderdaden, ten teeken zijner gramschap.</div>
<div id="n3004">Vgl. XXXII 15; II Esdr. IX 35.</div>
<div id="n3005">Vgl. Jerem. XXVIII 14.</div>
<div id="n3006">De Assyriërs, de Chaldeën en vooral de Romeinen waren zulke volken. Uit de verte stormden zij aan, snel als de arend, die uit de hooge lucht eensklaps op zijne prooi toeschiet. Vgl. ook Jerem. XLVIII 40; Ez. XVII 3, 7; Habac. I 8.</div>
<div id="n3007"><hi type="italic">Alleronbeschaamdst,</hi> Hebr.: ‘met barsch gelaat’. Vgl. verder II Paral. XXXVI 17; Is. XLVII 6.</div>
<div id="n3008"><hi type="italic">En</hi> staat verklarenderwijze voor ‘te weten’. Vgl. verder Lev. XXVI 29.</div>
<div id="n3009">Het Hebr. voegt er nog bij: ‘en aan zijn overige kinderen, die hij overhoudt’.</div>
<div id="n3010">Beter wordt het Hebr. zoo begrepen, dat de vrouw aan haren man en aan haren zoon en aan hare dochter niets gunnen zal van de nageboorte, enz.; zie het volgende vers.</div>
<div id="n3011"><hi type="italic">Tanende</hi>, dof van het weenen of van het vruchteloos uitzien naar uitkomst.</div>
<div id="n3012">Als aan een draad <hi type="italic">hangen</hi>, m.a.w. uw leven zal steeds in gevaar zijn.</div>
<div id="n3013">Naar <hi type="italic">Egypte</hi> moest Israël nimmer terugkeeren; vgl. XVII 16. Gelijk echter de uittocht uit dat land der slavernij het begin geweest was der verheffing voor Gods volk, zoo zou de terugkeer derwaarts of meer algemeen naar de landen der vreemde overheerschers (vgl. Osee VIII noot 18) het einde, de dood zijn van Israël's volksbestaan. Slavernij wachtte daar de met Gods vloek getroffenen en zelfs, zoo mogelijk, nog erger kwaad: <hi type="italic">en er zal geen kooper zijn</hi> wegens de menigte der te koop aangebodenen en wegens de minachting, waarmede zij bejegend zullen worden. - Vooral na de verwoesting van Jerusalem onder Titus ging deze voorspelling in vervulling.</div>
<div id="n3014"><hi type="italic">Dit,</hi> te weten de inhoud van dit en het volgende Hoofdstuk. - Het <hi type="italic">sluiten van het verbond behalve het verbond... op Horeb</hi> beteekent de vernieuwing van het bij Sinaï gesloten verbond; vgl. V noot 1. God wilde, dat het <hi type="italic">in het land van Moab</hi> (vgl. I noot 4 en Num. XXII noot 1), aan de grenzen van het eigenlijke Chanaän, door het nieuwe geslacht opnieuw aanvaard zou worden.</div>
<div id="n3015">Ooggetuigen in den letterlijken zin waren er betrekkelijk weinigen; zie Num. XIV 29 29 en Exod. XXIV noot 5. De anderen hadden echter, gelijk duidelijk is, dezelfde zekerheid, alsof zij de gebeurtenissen van Egypte <hi type="italic">gezien</hi> hadden.</div>
<div id="n3016">Die onverstandigheid was eene door God beschikte straf, welke Israël door eigen vrijwillige boosheid zich op den hals gehaald had. Vgl. Exod. IV noot 16.</div>
<div id="n3017">Vgl. VIII noot 3.</div>
<div id="n3018">Wel bestond somtijds de gelegenheid om levensmiddelen te koopen van de naburige volken en behoefde daarom bijv. bij de huldiging van het gouden kalf (Exod. XXXII 6) wijn en gistende drank niet te ontbreken, maar dergelijke uitzonderingen buiten rekening gelaten, had Israël veertig jaren zonder akkerbouw geleefd en zou zonder Gods wonderbare zorg de overgroote menigte in de woestijn ten gronde gegaan zijn.</div>
<div id="n3019"><hi type="italic">De aankomeling</hi>, de vreemde, die echter, Israël's Wet aannemend, in het volk Gods was ingelijfd. Van dergelijke aankomelingen of ‘proselieten’, ‘Jodengenooten’, gelijk de Septuagint hen noemt, spreekt Exod. XII 38; Num. X 29. - <hi type="italic">Uitgezonderd</hi>, beter: ‘te zamen met’. Het Hebr. heeft: ‘van uwen houthakker tot uwen waterputter’. Niemand, zelfs niet de geringste slaaf, wordt uitgezonderd.</div>
<div id="n3020"><hi type="italic">In het verbond...</hi> en <hi type="italic">in den eed</hi> d.i. in het onder eede bekrachtigd verbond.</div>
<div id="n3021">De vernieuwing des verbonds was, wat den Heer betrof, de bevestiging der aan Israël en Israël's vaderen onder eede beloofde voorrechten, waardoor Israël het boven alle volken verheven volk Gods werd; vgl. Exod. XIX 5, 6; Gen. XII 2, 3; XXII 16-18; XXVI 3, 4; XXVIII 13-15. - Wat Israël betrof, was die vernieuwing de bevestiging van de verplichtingen des verbonds; vgl. v. 9.</div>
<div id="n3022">Ook met de nakomelingschap van Israël.</div>
<div id="n3023"><hi type="italic">Want</hi> mist hier, zooals meermalen in het Hebr., de redengevende beteekenis en dient alleen tot verbinding met het voorgaande. <hi type="italic">Gij weet</hi>, eene herinnering aan de machtige bescherming van Jehova en aan de ijdelheid der afgoden, welke Israël moet aansporen om gaarne het verbond te vernieuwen. - <hi type="italic">Door het midden der volken</hi> van Edom, Moab, Ammon, Madian, Hesebon en Basan.</div>
<div id="n3024"><hi type="italic">Onreinheden</hi>, het Hebreeuwsche woord, door de Vulgaat Lev. XXVI 30 met ‘idola’, ‘afgoden’ vertaald, beteekent ‘drek’ en ‘drekgoden’. - <hi type="italic">Te weten hunne afgoden</hi> is een verklarende toevoeging der Vulgaat.</div>
<div id="n3025">Een <hi type="italic">wortel</hi> of oorzaak van de allerergste straffen, waarmede de verbreking van het verbond gestraft zal worden.</div>
<div id="n3026">Het geval wordt verondersteld, gelijk het Hebr. duidelijker zegt, dat iemand, na de woorden van dit onder eede verplichtend verbond gehoord te hebben, volgens de boosheid van zijn hart het verbond minacht en verbreekt, en dat hij, zoo handelend, <hi type="italic">zich zegent</hi>, d.i. zich alle geluk belooft; dan echter zal gebeuren wat v. 20 en 21 gezegd wordt. - De laatste woorden <hi type="italic">en het dronkene</hi> enz. zijn ook in den grondtekst duister, en worden verschillend verklaard. Volgens de vertaling: ‘en de dronkenschap neme den dorst weg’ uit de zondaar in deze misschien aan zwelgers en brassers ontleende spreekwijze nog meer zijn voornemen om de booze begeerten zijner ziel (den dorst) door de zonde (de dronkenschap) te bevredigen.</div>
<div id="n3027">Beter wordt in dit en het volgende vers alles als toekomstig begrepen; zie vorige noot. - Het Hebr. heeft: ‘Geenszins zal de Heer hem willen vergeven, want alsdan zal de toorn des Heeren en zijn ijverzucht rooken’ enz.</div>
<div id="n3028"><hi type="italic">Vernietigen ten verderf,</hi> Hebr.: ‘afzonderen ten kwade’. - Overeenkomstig <hi type="italic">de vervloekingen</hi> enz., Hebr.: ‘overeenkomstig al de vervloekingen des verbonds, dat in het boek dezer wet beschreven is’.</div>
<div id="n3029">Dit is gezegd in de veronderstelling, dat het gansche volk afgoderij gepleegd en het verbond verbroken heeft; zie v. 25 en 26. - Wat dat geslacht zeggen zal, volgt in v. 24.</div>
<div id="n3030"><hi type="italic">En aan wie</hi> enz. Het Hebr. heeft: ‘en die Hij hun niet had toegedeeld’. Anderen vertalen: ‘en die hun niets hadden toegedeeld’.</div>
<div id="n3031">Of inderdaad de voorspelde bedreigingen ten gevolge van ontrouw en afval in de toekomst vervuld zullen worden, is den Heer alleen bekend en daarnaar heeft Israël niette onderzoeken. Het uitverkoren volk roeme veeleer in de kennis der Wet en vervulle die stipt overeenkomstig de genadige bedoeling van den zich openbarenden God. - Een andere vertaling, welke ook naar den grondtekst mogelijk is, luidt: ‘O verborgenheden voor den Heer, onzen God, (Hem alleen bekend) en geopenbaard aan ons en aan onze kinderen voor altijd, opdat wij’ enz.</div>
<div id="n3032">d.i. Uwe gevangenen.</div>
<div id="n3033">Een menschelijke spreekwijze om de verste verte aan te duiden. Schijnbaar eindigt de hemel, als op de aarde rustend, aan den gezichteinder.</div>
<div id="n3034"><hi type="italic">Besnijden</hi> beteekent hier in overdrachtelijken zin ‘reinigen van de zonde en heiligen’; vgl. Gen. XVII noot 5.</div>
<div id="n3035"><hi type="italic">Terugkeeren en luisteren</hi>, een Hebreeuwsche zegswijze voor ‘wederom luisteren’.</div>
<div id="n3036">Zie voor <hi type="italic">terugkeeren</hi> de vorige noot.</div>
<div id="n3037">Op wat wijze de v. 1-10 beschreven goddelijke belofte van vergiffenis na afval en van zegening na kastijding vervuld is geworden, leert de gansche geschiedenis van Israël en bijzonder de terugkeer uit de Babylonische gevangenschap.</div>
<div id="n3038"><hi type="italic">Dit gebod</hi> om God lief te hebben en die liefde door onderhouding van Gods Wet metterdaad te bewijzen; vgl. v. 10 en v. 16.</div>
<div id="n3039">De kennis van <hi type="italic">het woord</hi>, d.i. van het in v. 11 genoemde gebod, wel verre van onbereikbaar voor u te zijn (v. 11-13), is integendeel <hi type="italic">u zeer nabij</hi> of gemakkelijk te verkrijgen. Dat gebod is <hi type="italic">in uwen mond en in uw hart</hi>, gij bezit die kennis ten volle, zoodat bij veronachtzaming der Wet onwetendheid niet ter verontschuldiging dienen kan.</div>
<div id="n3040">De gehoorzaamheid aan Gods Wet zal Israël leiden tot het gelukkige leven, voorbeduiding en belofte van het eeuwige leven. De ongehoorzaamheid zal tot het tegenovergestelde voeren. Aan een ieder staat, krachtens de menschelijke vrijheid, de keuze.</div>
<div id="n3041">Het verband tusschen dit en het vorige vers is in het Hebr. duidelijker uitgedrukt: Kies dan het leven... door den Heer, uwen God, lief te hebben enz.</div>
<div id="n3042">Hebr.: ‘En Moses ging en sprak’, met welke zegswijze louter bij wijze van inleiding Moses' laatste rede wordt aangekondigd.</div>
<div id="n3043"><hi type="italic">Uitgaan en ingaan</hi>, een gebruikelijke zegswijze voor ‘het werk verrichten’. Moses was nog krachtig genoeg (vgl. XXXIV 7), maar hij sprak zoo, aan de grenzen des lands, wetende, dat hij Chanaän niet betreden zou; vgl. Num. XXVII 13. - In plaats van <hi type="italic">te meer daar ook</hi> heeft het Hebr.: ‘en (want) de Heer heeft mij gezegd’ enz.</div>
<div id="n3044">Vgl. hierbij Num. XXVII 18-23.</div>
<div id="n3045"><hi type="italic">Deze wet</hi> is of wel het Boek Deuteronomium of wel, zooals de Joodsche overlevering houdt, de gansche Pentateuch. Voor die tweede meening pleit, dat ook in het begin (Deut. I 5, vgl. daar noot 4) ‘deze wet’ den inhoud beteekent der drie vorige Boeken, welker onafscheidelijke inleiding het eerste Boek is. Ook spreekt hiervoor de bedoeling (v. 11-13, 26) bij de overhandiging van het geschrift. Alleen de Pentateuch bevatte alles, wat door Israël geleerd en onderhouden moest worden, en het is onverklaarbaar, waarom de onvolledige wetsverklaring van Deuteronomium alleen hare plaats bij de ark gehad zou hebben. - Wat het <hi type="italic">schrijven</hi> van den Pentateuch betreft, daartoe had de lange duur der omzwerving ruimschoots gelegenheid gegeven en ook kon dat onder leiding van Moses door anderen geschieden. - Aan <hi type="italic">de priesters</hi> was hoofdzakelijk de zorg voor de Wet (Mal. II 7) opgedragen, maar ook <hi type="italic">de oudsten</hi> of overheden (Exod. III noot 15) hadden macht om het Verbond ongeschonden te handhaven en de overtreders der Wet te straffen; vandaar de overhandiging der Wet aan beiden.</div>
<div id="n3046">Vgl. XV 1; Lev. XXIII 34-43.</div>
<div id="n3047">Vgl. XVI 16 en II Esdr. VIII 18.</div>
<div id="n3048">Vgl. Num. XXVII 13, alsook v. 20 noot 6. - <hi type="italic">In den tabernakel</hi>, d.i. (vgl. v. 15) bij den ingang des tabernakels, zooals ook de Grieksche vertaling heeft.</div>
<div id="n3049"><hi type="italic">De wolkzuil</hi>, het teeken van Gods tegenwoordigheid, waarin bijwijlen de heerlijkheid Gods zich op bijzondere wijze (Exod. XVI 10; Num. XVI 43) vertoonde, hing gewoonlijk (Exod. XL 35, 36; Num. IX 18) boven den tabernakel. Somtijds echter, wanneer de Heer zijn gezag zeer nadrukkelijk en onmiddellijk uitoefende zooals hier (zie ook Num. XII 5), stelde zich de wolkzuil <hi type="italic">aan den ingang des tabernakels</hi> en <hi type="italic">verscheen daar de Heer in de wolkzuil,</hi> doordat er zijne heerlijkheid, anders boven het verzoendeksel der ark (Exod. XXV 22; XL noot 11) tronend, ten aanschouwen des volks schitterde. Dat in Deuteronomium eerst hier van <hi type="italic">den tabernakel</hi> melding gemaakt wordt, is zeer verklaarbaar. Het Boek bestaat immers bijkans uitsluitend uit redevoeringen van Moses tot het volk, waarbij bepaaldelijk op de naleving der wetten gewezen wordt.</div>
<div id="n3050"><hi type="italic">Tot Moses,</hi> in tegenwoordigheid echter van Josue, tot diens onderrichting. <hi type="italic">Nahoereeren,</hi> vgl. Exod. XXXIV noot 12.</div>
<div id="n3051"><hi type="italic">Het aanschijn voor iemand verbergen</hi> beteekent overdrachtelijk: aan iemand den bijstand onttrekken, hem niet langer gunst en hulp verleenen.</div>
<div id="n3052"><hi type="italic">Dit lied</hi>, het in het volgende Hoofdstuk opgeteekende lied van Moses (zie v. 22 en 30) is ook Josue's lied, <hi type="italic">schrijft voor ulieden.</hi> Die last werd ook hem gegeven, wijl hij, na Moses' aanstaanden dood, te zorgen had, dat het lied een volkszang zou worden <hi type="italic">tot getuigenis</hi> van Gods getrouwheid en goedheid, van Israël's ontrouw en rechtmatig bestrafte boosheid.</div>
<div id="n3053">Het lied zal door de nakomelingschap nimmer vergeten worden en blijft zoo in de toekomst tegen Israël getuigenis afleggen; vgl. vorige noot. - <hi type="italic">Want ik ken</hi> enz. Op de booze gezindheid des volks, niet juist onmiddellijk vóór de intrede van Chanaän, waaraan de Vulgaat doet denken, maar gedurende het woestijnleven in het algemeen schijnt hier volgens den grondtekst gedoeld te zijn. Sommigen verstaan het Hebr. in dien zin, dat God nu reeds Israël's toekomstige boosheid in Chanaän zegt te kennen, alvorens Hij het volk nog daarin heeft binnengeleid.</div>
<div id="n3054">Vgl. noot 4.</div>
<div id="n3055">Aan de priesters, uitsluitend bevoegd (Num. IV 5, 15, 19) het heiligdom binnen te gaan en dus alleen in staat dit gebod (zie het volgende vers) te volbrengen. Zoo dan zijn niet de levieten uit Caäth's geslacht bedoeld, al behoorde ook aanvankelijk in de woestijn, toen het getal priesters nog zeer gering was, het dragen van de ark (Num. III 31; IV 15) tot hun werk. De tijd der omzwerving liep ten einde en sinds het priesterlijke geslacht zich genoeg had uitgebreid, werd het dragen van de ark vermoedelijk eene eeretaak der priesters; vgl. v. 9; Jos. III 6; IV 9, 10; VI 6, 12; VIII 33; I Reg. IV 4.</div>
<div id="n3056"><hi type="italic">Allerhardsten nek;</hi> vgl. Exod. XXXII noot 9. - Het ongunstig verleden van Israël zeide genoeg wat de toekomst zou zijn. Hiermede is reden gegeven, waarom het boek tegen Israël zou getuigen.</div>
<div id="n3057">Als vertegenwoordigers van het volk moesten <hi type="italic">de oudsten</hi> en <hi type="italic">de leeraars</hi> (Hebr. ‘sjoterim’, vgl. Deut. I noot 9) het lied van Moses aanhooren om het aan gansch Israël bekend te maken.</div>
<div id="n3058">Vgl. Gen. XLIX noot 1, waar de Hebreeuwsche zegswijze, door de Vulgaat anders en juister vertaald, verklaard is.</div>
<div id="n3059"><hi type="italic">Hemel en aarde</hi> worden opgeroepen, eene in zulk een verheven en belangrijk lied passende persoonsverbeelding, om tegen Israël (XXXI 28) bij het wisselen der menschengeslachten te blijven getuigen (Is. I 2), wanneer ooit het verbond wordt verbroken, bij welks sluiting hemel en aarde (IV 36) de groote getuigen waren.</div>
<div id="n3060">Gelijk <hi type="italic">regen</hi> en <hi type="italic">dauw</hi> den bodem vruchtbaar maken, aan het kruid des velds verkwikking en groeikracht geven, zoo dringe dit lied in de harten ten vruchtbaren zegen.</div>
<div id="n3061"><hi type="italic">Want</hi> (Hebr. ‘ki’) bleef beter onvertaald. Het heeft hier geen redengevende beteekenis, maar legt alleen nadruk op hetgeen volgen gaat. - <hi type="italic">Aanroepen</hi>, naar het Hebr. in zijn eerste beteekenis ‘prijzen’. - <hi type="italic">De naam des Heeren</hi> is de Heer zelf, de God des verbonds; vgl. Exod. III noot 11, 12 en 14. - Het volgende vers, het laatste van den plechtigen aanvang, bepaalt nader, waarin die lofprijzing van Jehova zal bestaan.</div>
<div id="n3062">Wat God doet is onberispelijk. Hij vervult getrouw zijne beloften en oefent immer gerechtigheid. Dit aantoonend, zal het lied 's Heeren handelwijze ten opzichte van zijn volk rechtvaardigend verheerlijken en zoo voor Jehova en tegen Israël (XXXI 19, 21) getuigen. - In het Hebr. luidt het eerste halfvers: ‘de Rots, - onberispelijk is zijn werk, want al zijne wegen’ of ‘daarom zijn al zijne wegen (een rechtvaardig) gericht’. Nog vijfmaal (v. 15, 18, 30, 31, 37) heet God in den grondtekst eveneens ‘de Rots’, welke beeldspraak Hem als den sterken en onveranderlijken God aanwijst.</div>
<div id="n3063">Gods werk, zijn verbond met het uitverkoren volk, is onberispelijk, maar Israël's werk is zonde, schandelijke ontrouw en afgoderij. - Het duistere Hebr. kan beteekenen: ‘verdorven heeft zich - niet zijne zonen, hun uitvaagsel (zijn zij) - een verkeerd en slecht geslacht’. Anderen vertalen: ‘Hij heeft zich niet verdorven; (God is niet ten kwade veranderd, zooals zij beweren, die Gods handelwijze ten opzichte van zijn misdadig volk niet begrijpen, maar) zijne zonen bezoedelden zich (vgl. voor die beteekenis van het letterlijke “hunne schande” Prov. IX 7 in grondtekst en Vulgaat), een verkeerd en slecht geslacht’. Deze vertaling is zeker eenvoudig en duidelijk. Daarenboven is zoo dit vers een gewenschte toelichting op het vorige vers en een geleidelijke overgang op het volgende.</div>
<div id="n3064">Veel meer dan andere volken mocht Israël (vgl. Exod. IV 22) God zijnen <hi type="italic">vader</hi> noemen en werd het zijn <hi type="italic">bezit</hi> en het volk, dat de Heer <hi type="italic">gemaakt</hi> en <hi type="italic">geschapen</hi>, Hebr. ‘bevestigd’ of ‘vast en sterk gemaakt’, <hi type="italic">heeft.</hi> God zelf immers verklaarde Israël (vgl. Exod. XIX 5) tot zijn bijzonder eigendom en voedde het, na de verlossing uit Egypte, onder zorgzame leiding tot een onafhankelijk en wijs geordend volk op, om het te bevestigen, een gezeten en grondvast volk te maken in Chanaän. Dit drieërlei bewijs voor de in v. 8 nadrukkelijk betuigde vaderliefde van God ten opzichte van Israël wordt v. 9, v. 10-12, v. 13 en 14 nog meer uiteengezet.</div>
<div id="n3065">Eene opwekking tot de geslachten van Israël in alle eeuwen en een passende inleiding op de lofprijzing (v. 8-14) van Gods teedere vaderliefde en machtige vaderzorg.</div>
<div id="n3066">Hij gaf aan elk volk een eigen land, maar in dier voege, dat voor Israël, al bestond het nog niet, naar zijn toekomstige getalsterkte een ruim gebied bewaard bleef. En waarom God aldus met zorgzame vaderliefde Israël gedacht, verklaart het volgende vers.</div>
<div id="n3067">Israël is Gods uitverkoren deel, Jacob's nakomelingschap zijn bijzonder bezit, zijn erfdeel; vgl. Exod. XIX 5; Deut. IV 20; X 14, 15. - <hi type="italic">Snoer zijner erfenis</hi> is de erfenis, welke God zich als met het meetsnoer bepaald heeft. De uitdrukking (vgl. Ps. XV 6; LXXVII 54; Sophon. II 5) is ontleend aan het gebruik om bij landverdeeling aan een ieder zijn deel met het meetsnoer toe te wijzen.</div>
<div id="n3068"><hi type="italic">Hij vond:</hi> hier is, gelijk Israël's geschiedenis voor en na den uittocht bewijst, van een vinden der liefde sprake, welke den ongelukkige zorgzaam zoekt, van den ondergang redt en beschermend tot zich neemt. Ook Egypte, zoolang het land van verschrikkelijke ellende en verlatenheid, is in de beeldspraak van het <hi type="italic">woeste land</hi> mede begrepen.</div>
<div id="n3069"><hi type="italic">Op zijne schouders</hi>, Hebr.: ‘op zijne slagwiek’. Vgl. Exod. XIX noot 4.</div>
<div id="n3070">Israël, door Jehova alleen tot een volk gemaakt (vgl. noot 6), moet derhalve geen vreemde goden dienen.</div>
<div id="n3071"><hi type="italic">Hij plaatste hem</hi>, Hebr.: ‘deed hem rijden’, d.i. stelde hem in heerschappij. Meermalen (vgl. in den grondtekst Ps. XLIV, Hebr. XLV 4, 5; LXV Hebr. LXVI 12; Is. LVIII 14) heeft ‘rijden’ de overdrachtelijke beteekenis van ‘heerschen’. - <hi type="italic">Op een hoogverheven land</hi>, Hebr.: ‘op de hoogten des lands’. Wie meester is van de hoogten of sterke plaatsen, beheerscht het gansche land. - In enkele trekken schildert dit en het volgende vers het veilige bergland Chanaän, waar Israël, door God bevestigd (vgl. noot 6), een gezeten volk werd. Zelfs de dorre <hi type="italic">rots</hi>, waar de bijen in spleten en holen <hi type="italic">honig</hi> opleggen, zelfs de harde <hi type="italic">steengrond</hi>, waar de olijfboomen groeien, zijn er met de vruchtbare vlakten aan de bevolking ten zegen.</div>
<div id="n3072"><hi type="italic">Rammen, Basan's zonen,</hi> zijn vette rammen; vgl. Ps. XXI 13; Amos IV 1 en de aanteekeningen. - <hi type="italic">Het merg</hi> of vet <hi type="italic">der tarwe</hi> is de beste tarwe.</div>
<div id="n3073">Al die goedheid van God vergold het dwaze en onzinnige Israël (vgl. v. 6) met schandelijken ondank; zie v. 15-18. - <hi type="italic">De lieveling,</hi> Hebr.: ‘Jesjoeroen’, een bijnaam, waarmede nog driemaal (XXXIII 5, 26 en Is. XLIV 2 in den grondtekst) Israël is aangeduid. ‘Jesjoeroen’ (van ‘jasjar’) beteekent ‘de brave’ en herinnert tevens door eenige overeenkomst in klank aan den naam ‘Israël’. Waarschijnlijk is het een van die verkleinwoorden, zooals de liefde vertrouwelijk en gemeenzaam die bezigt om hare genegenheid uit te drukken. Elders werd het door de Vulgaat juister met ‘rectissimus’, ‘rechtschapene’ vertaald. - <hi type="italic">Hij sloeg achteruit</hi>, gelijk het lastdier doet in dartelen overmoed na langen rusttijd en overvloedige voeding. - <hi type="italic">En week af</hi> enz., Hebr.: ‘en minachtte de Rots van zijn heil’. Vgl. noot 4.</div>
<div id="n3074"><hi type="italic">Tergden</hi>, Hebr.: ‘wekten zijne ijverzucht’; vgl. Exod. XX noot 7. - <hi type="italic">Gruwelen</hi> zijn de afgoden; vgl. VII 25; XXVII 15.</div>
<div id="n3075"><hi type="italic">God</hi>, Hebr.: ‘de Rots’. - <hi type="italic">Uwen Schepper</hi>, Hebr.: ‘die u baarde’. - Israël, God vergetend en verlatend, wien het alles te danken heeft, is dus schuldig en verdient het strafgericht van den rechtvaardigen God (v. 4), dat in de volgende verzen 19-27 wordt aangekondigd.</div>
<div id="n3076"><hi type="italic">God</hi> wordt naar menschelijke wijze sprekend ingevoerd. Hij zal aan het misdadige volk zijnen bijstand onttrekken (vgl. XXXI noot 10) en zien (Hebr.) ‘wat hun einde zijn zal’, wat er van hen zal geworden.</div>
<div id="n3077"><hi type="italic">Tergden,</hi> vgl. noot 16. - God zal met hen doen, gelijk zij deden met Hem. Hij zal, Israël verwerpend, zijne gunst aan de heidenen verleenen, die door het uitverkoren volk Gods minachtend <hi type="italic">niet-volk</hi> en <hi type="italic">dwaas volk</hi> (Eccli. L 27, 28) genoemd werden. Gedeeltelijk werd meermalen deze bedreiging vervuld, zoo dikwijls de Israëlieten ter kastijding hunner boosheid door heidensche volken overwonnen en verdrukt werden. De volkomen vervulling der voorzegging echter had plaats in de volheid der tijden, toen, met uitsluiting van het Joodsche volk, de menigte der heidensche volken in de Kerk de zegeningen van den Messias verwierf; zie Rom. X 19.</div>
<div id="n3078">Hebr.: ‘Want een vuur’ enz. - In krachtige beeldspraak is hier nadrukkelijk de reden herhaald, waarom God zijne gunst aan Israël onttrekken, aan de heidensche volken verleenen zal (v. 20 en 21), en wordt tevens aangekondigd, dat de goddelijke wraak zich nog op andere wijze kastijdend zal toonen. Zooals meer geschiedt (Jerem. XV 14; XVII 4; Thren. IV 11), wordt de straffende gramschap van God bij een alles verwoestend <hi type="italic">vuur</hi> vergeleken, dat tot de meest ongenaakbare schuilhoeken of overdrachtelijk gesproken <hi type="italic">tot in het diepste der onderwereld</hi> (vgl. Gen. XXXVII noot 16) doordringt en hoegenaamd niets ongedeerd laat. Deze schildering van Gods verbolgenheid, welke zich feitelijk aan Israël in allerlei plagen (v. 23-26) openbaarde, schijnt ontleend en doet denken aan de wraak Gods bij den ondergang van Sodoma en Gomorrha.</div>
<div id="n3079">De <hi type="italic">rampen</hi> van hongersnood, pest, wilde dieren en oorlog (Ez. XIV 21), waarmede God de zondaars straft, zijn de <hi type="italic">pijlen</hi> zijner wraak; vgl. v. 42; Job VI 4; Ps. VII 13, 14; XXXVII 3; XLIV 6; Ez. V 16.</div>
<div id="n3080"><hi type="italic">Vogelen</hi>, Hebr.: ‘resjeph’, een duister woord (elders Ps. LXXVII 48 ‘ignis’, ‘vuur’; Cant. VIII 6 ‘lampades’, ‘fakkels’, vertaald), dat vermoedelijk ‘vlam’ of ‘vuur’ beteekent. De grondtekst heeft hier waarschijnlijk dezen zin: ‘En zij zullen verslonden worden door vuur (misschien: koortsvuur of pestvuur) en bitter verderf’. - <hi type="italic">De woede</hi> enz. Hebr.: ‘het venijn der in het stof kruipende’.</div>
<div id="n3081"><hi type="italic">Het zwaard</hi> des vijands zal <hi type="italic">buiten</hi> de krijgslieden dooden, en <hi type="italic">binnen</hi> in de huizen zal de <hi type="italic">verschrikking</hi> van pest en hongersnood de weerloozen vermoorden. Zie Thren. I 20.</div>
<div id="n3082"><hi type="italic">Waar zijn zij?</hi> enz. M.a.w. zijn er nog overig, ook hen zal ik treffen, zoodat het gansche volk te niet gaat. - In verband met het volgende en naar een andere meer juiste vertaling van den grondtekst luidt echter dit vers: ‘Ik zeide (Ik had kunnen zeggen): Ik zal hen vernietigen; Ik zal hunne gedachtenis’ enz. Waarom evenwel de volkomen vernietiging niet geschiedt, verklaart v. 27.</div>
<div id="n3083"><hi type="italic">Maar om de gramschap</hi> enz. Hebr.: ‘Zoo Ik niet den hoon der vijanden vreesde’. Het is een menschelijke spreekwijze, welke (zie het vervolg van het vers) te kennen geeft, dat de volkomen vernietiging niet overeenstemt met de bevordering van de eer Gods onder de menschen. Vgl. hierbij Exod. XXXII 12; Num. XIV 16; Deut. IX 28, waar een soortgelijke reden wordt aangevoerd.</div>
<div id="n3084">Hebr.: ‘Want het is een volk’ enz. Al die plagen van Gods verbolgenheid zullen Israël treffen en haast vernietigen (v. 22-26), omdat het, God verlatend voor de afgoden, dwaas is geworden; vgl. Is. XXVII 11; Jerem. IV 22. - Volgens eenigen zou dit en het volgende vers op de in v. 27 genoemde heidensche volken doelen. Die meening is echter, gelet op de bedoeling van het voor Israël geschreven lied (XXXI 21), niet aannemelijk.</div>
<div id="n3085">Hebr.: ‘Op hun einde’, d.i. op hun lot om in het eind de rechtmatige straf hunner boosheid te ontvangen, zooals v. 30-33 nogmaals betuigd wordt.</div>
<div id="n3086"><hi type="italic">Eén</hi> vijand <hi type="italic">duizend</hi> Israëlieten, derhalve het tegenovergestelde van Lev. XXVI 8. - <hi type="italic">Hun God</hi>, Hebr.: ‘hun Rots’; vgl. noot 4. - <hi type="italic">Ingesloten</hi>, Hebr.: ‘overgeleverd’.</div>
<div id="n3087">Dat de afgoden tegen Gods volk machteloos waren, wanneer het zich Jehova's bescherming niet onwaardig maakte, hadden reeds de Egyptenaren (Exod. XIV 25) en Balaäm (Num. XXIII en XXIV) erkend en erkenden later eveneens de Chanaänieten (Jos. II 9-11), de Philistijnen (I Reg. IV 8; V 7) en de Ammonieten (Judith V 25). Zoo waren Israël's <hi type="italic">vijanden</hi> inderdaad <hi type="italic">rechters</hi>, die het aan God ontrouwe volk overtuigden van strafschuldige dwaasheid. - Het Hebr. heeft: ‘Want niet als onze Rots is hun rots’ enz. Ook aan de afgoden wordt hier de naam van ‘rots’ gegeven, omdat de heidenen hen als den waren God huldigden en op hen als zoodanig vertrouwden.</div>
<div id="n3088">Hebr.: ‘Want van Sodoma's wijnstok’ enz. Nogmaals is in dit en het volgende vers Israëls zonde aangewezen als de oorzaak van Israël's ongeluk in de toekomst. Weerloos wordt het volk van Jehova, wiens oppermacht zelfs door de heidenen erkend is, de prooi der vijanden, omdat de door God geplante wijnstok (vgl. voor soortgelijke beeldspraak Ps. LXXIX 9; Is. V 4; Jerem. II 21; Osee X 1) verbastert en bederft; omdat Gods volk, in boosheid aan <hi type="italic">Sodoma</hi> en <hi type="italic">Gomorrha</hi> gelijk, in wandaden en gruwelen die verdorven steden navolgend (vgl. Is. I 10; III 9; Jerem. XXIII 14; Ez. XVI 48), Gods straffen noodzakelijk maakt.</div>
<div id="n3089"><hi type="italic">Deze dingen</hi>, Israël's zonden, vergeet de Heer nimmer, zoodat de afval ongewroken zou blijven, maar met zorg bewaart Hij ze voor den zekeren en snel komenden dag der vergelding. Zie het volgende vers. Het schuldige volk vleie zich daarom niet als zouden de bedreigingen onvervuld blijven.</div>
<div id="n3090"><hi type="italic">Dat hun voet wankelt</hi> en zij vallen, om niet meer op te staan; vgl. voor de beteekenis dezer zegswijze Ps. XCIII, 18. De Heer zal derhalve te zijnen tijde vergelden om te verderven. De grondtekst kan ook vertaald worden: ‘Ten bepaalden tijde zal hun voet wankelen’. - <hi type="italic">En de tijden</hi> enz. Hebr.: ‘En wat over hen beschikt is, spoedt aan’.</div>
<div id="n3091">Wijl dan den Heer de wraak toekomt, <hi type="italic">zal Hij zijn volk richten</hi>, al de bedreigingen, waarvan dit lied vol is, aan zijn trouweloos volk vervullen. Niet ten eenenmale echter verdelgt Hij Israël en ook bij het oefenen zijner strenge gerechtigheid blijft het Hem eigen barmhartig te zijn; vgl. XXX 1-10. Vandaar: <hi type="italic">en over zijne dienaars,</hi> de rechtvaardigen en de boetvaardigen na de kastijding, zal Hij <hi type="italic">zich erbarmen</hi> of, gelijk de Septuagint heeft (vgl. II Mach. VII 6): ‘betreffende zijne dienaars zal Hij zich vertroosten’, te weten door hen te redden en te beschermen. - <hi type="italic">Hij zal zien</hi> enz. Hiermede is het onmiddellijke gevolg van het voltrokken strafgericht, de uiterste ellende van Israël, uitgedrukt, wanneer <hi type="italic">de beslotenen</hi> enz. Hebr.: ‘het beslotene en het verlatene’, door allerlei kastijding meerendeels (zie v. 26, 27) vergaan zullen zijn. Volgens velen beteekent ‘het beslotene en het verlatene’ (vgl. III Reg. XIV 10; XXI 21; IV Reg. IX 8) de burgerij binnen de besloten steden en het weerlooze volk op het land, volgens anderen: het kostbare, dat met zorg wordt bewaard, en het geringe, dat onbewaakt blijft. - De grondtekst kan ook vertaald worden: ‘De Heer zal zijn volk richten en over zijne dienaars zich erbarmen, wanneer Hij zien zal’ enz. Ongetwijfeld is hier van het einde des strafgerichts sprake, van de barmhartigheid na de gerechtigheid, van 's volks herstelling na straffende vernedering, zooals dat telkens in Israël's geschiedenis voorkomt.</div>
<div id="n3092">In deze laatste verzen is de groote uitkomst van het gericht verkondigd, door welke uitkomst ten volle Gods handelwijze ten opzichte van zijn volk gerechtvaardigd, de volmaaktheid of onberispelijkheid van zijn werk (v. 4) aangetoond wordt. Wederom stelt het lied den Heer voor als sprak Hij naar menschelijke wijze. De vraag <hi type="italic">waar zijn hunne goden</hi> enz. geeft te gelijk het antwoord: Het gericht bewees klaarblijkelijk de nietswaardigheid der machtelooze afgoden (zie v. 39), de macht van den zegevierenden, éénen God.</div>
<div id="n3093">De boozen verdelgend en zijne dienaars reddend, verheerlijkte zich de Heer als den waren God, den Heer van <hi type="italic">leven</hi> en <hi type="italic">dood</hi>, die het afvallige Israël vernietigde en uit de vernietiging een nieuw getrouw Israël ten leven verwekte; die in gerechtigheid zijn volk <hi type="italic">sloeg</hi> en in barmhartigheid het <hi type="italic">genas</hi>, en <hi type="italic">uit wiens hand niemand kan wegrooven</hi> wat tot bestraffing of tot redding door Hem bestemd is. Meer in het bijzonder schijnt echter op het tot redding bestemde, het na de slagen der kastijding genezen en herstelde Israël gedoeld, dat onder Jehova's bescherming, in zijne hand, veilig is.</div>
<div id="n3094">Te minder nog wordt ooit door iemand Gods raadsbesluit van barmhartigheid na de gerechtigheid (zie vorige noot) verhinderd of veranderd, wijl het door God zelf als onherroepelijk, als bij eede bezworen, is vastgesteld. Met <hi type="italic">handopheffing</hi>, het gebaar van den eed (vgl. Gen. XIV 22; Exod. VI 8) zwoer de Heer bij zijn <hi type="italic">eeuwig leven</hi>, bij zich zelven (vgl. Num. XIV 21), dat Hij zijne vijanden, de vijanden van het vernieuwde Israël, zal verpletteren (v. 41 en 42).</div>
<div id="n3095">De <hi type="italic">vijanden</hi> en <hi type="italic">haters</hi> van God zijn niet de trouweloozen in Israël, die immers reeds verdelgd zijn door het strafgericht, maar de vreemde volken, die het gelouterde volk van Gods dienstknechten (v. 36) bedreigen en benauwen. Op hunne beurt treft hen de goddelijke wraak.</div>
<div id="n3096">In dichterlijken vorm is hier de volledige wraak Gods geteekend, welke zelfs hen niet spaart, die gewoonlijk het leven behouden: de krijgsgevangenen, aan wie, ten teeken van slavernij, het hoofd wordt geschoren. - Voor <hi type="italic">der vijanden met ontbloot hoofd</hi> geeft een andere vertaling van het Hebr., waarmede de Septuagint overeenstemt: ‘van het hoofd (wellicht in figuurlijken zin: van den opperbevelhebber) der vorsten des vijands’.</div>
<div id="n3097">Overeenkomstig het begin des lieds, eene uitnoodiging tot hemel en aarde om Jehova's lofprijzing te aanhooren, roept het slot <hi type="italic">de volkeren</hi> op om Gods <hi type="italic">volk</hi> en zoo God zelf te prijzen. Immers die lofprijzing moet geschieden wegens de machtige bescherming en de genadige goedheid, welke de Heer aan Israël verleent. - De Septuagint, welke in dit vers aanmerkelijk afwijkt van den Hebr. tekst, heeft: ‘Verblijdt u, volkeren, met zijn volk’, in welke woorden (zie Rom. XV 10) eene voorspelling ligt betreffende de roeping der heidensche volken tot het heil van den Messias. Zelfs het gezag des Apostels buiten rekening gelaten, verdient deze lezing de voorkeur. Het zou immers weinig overeenstemmend zijn met den aard van het Oude, den Christus voorspellende Verbond, wanneer dit profetische, de gansche geschiedenis van Israël omvattende en met beloften van verlossing sluitende lied zou zwijgen van Gods erbarming bij uitnemendheid; wanneer het niet op den Messias, de aan Abraham's geslacht beloofde zegening en tevens de bron van zegening voor alle geslachten der aarde (Gen. XII noot 2; XXII noot 9) zou wijzen. Geen betere beweegreden ook dan dat voor geheel de wereld bestemde heil rechtvaardigt de hier van de heidensche volken gevorderde lofprijzing.</div>
<div id="n3098"><hi type="italic">Maar opdat</hi> enz. Hebr.: ‘want het is uw leven’. Vgl. XXX 19; Lev. XVIII noot 1.</div>
<div id="n3099"><hi type="italic">De berg Nebo</hi>, een der bergtoppen van den bergketen <hi type="italic">Abarim</hi>, in het noorden de Phasga geheeten (vgl. Num. XXI noot 18), ligt oostwaarts van het noordelijke einde der Doode Zee, zuidwestelijk van Hesebon (Num. XXI noot 24), <hi type="italic">in het land van Moab,</hi> waarmede (zie XXXIV 1 en 8) de velden van Moab bedoeld zijn.</div>
<div id="n3100">De meening, dat Moses' zegen, evenals de inhoud van het volgende hoofdstuk, door een ander, bijv. door Josue, geboekt werd, heeft goeden grond. De verhalende vorm (vgl. ook v. 2, 8, 12, 13 enz.) doet dit reeds vermoeden, en daarvoor spreekt de omstandigheid, dat die zegen zijn afscheidsrede was, waarna hij ging sterven. - <hi type="italic">De man Gods</hi> bij uitnemendheid, eene uitdrukking van dezelfde beteekenis als ‘de dienstknecht des Heeren’ (XXXIV 5), maakt met de toevoeging <hi type="italic">vóór zijnen dood</hi> de hooge belangrijkheid van dezen zegen duidelijk.</div>
<div id="n3101">Vóór den profetischen zegen gaat de herinnering aan het verleden, volgens velen eene herinnering aan al de wonderdaden in het met <hi type="italic">Sinaï, Seïr</hi> of Edom (Gen. XXXII 3) en <hi type="italic">Pharan</hi> aangeduide woestijnland. Waarschijnlijker echter is de verklaring, dat alleen op de openbaring van den Sinaï gedoeld wordt, waar de Heer door den dienst zijner duizenden <hi type="italic">heiligen</hi> of engelen (Act. VII 53; Gal. III 19) bij fellen vuurgloed (Exod. XIX noot 17) de Wet, vandaar de <hi type="italic">vurige wet</hi>, afkondigde. Om het luistervolle dier openbaring uit te drukken worden ook Seïr en Pharan genoemd. Zoover het oog reikte in de Sinaïetische woestijn, tot in Seïr ten oosten en tot op Pharan's gebergte in het noorden, schitterde wijd en zijd, als in stralenden zonneglans, de heerlijkheid Gods. - Voor ‘wet’ heeft echter het Hebr. niet het gebruikelijke ‘thora’, maar een woord van onzekere beteekenis. <hi type="italic">Vurige wet</hi>, een hoogst ongewone uitdrukking, mishaagt dan ook aan de meesten. Volgens een andere vertaling is hier de vuurzuil bedoeld of wel (vgl. Hab. III 4 noot 6) een vuurvloed, die uitgaat van Gods rechterhand.</div>
<div id="n3102">Wordt <hi type="italic">volkeren</hi> in den gewonen zin en <hi type="italic">heiligen</hi> overeenkomstig de verklaring van de vorige noot begrepen, dan is hier na de heerlijkheid ook de grootmachtigheid van den zich openbarenden God als beheerscher van aarde en hemelen geteekend. Volgens dit gevoelen zou het duistere Hebr. vertaald kunnen worden: ‘Voorwaar, beschutter der volkeren is Hij; al zijne heiligen, in uwe hand zijn zij; en zij leggen zich neder aan uwen voet, het rijst op naar uwe bevelen’. De Grieksche vertaling heeft echter in plaats van <hi type="italic">volkeren</hi> ‘zijn volk’, en gewoonlijk wordt de vertaling onzer Vulgaat ook in dien zin begrepen, dat hier de liefde verkondigd wordt van den zich openbarenden God voor Israël. Naar die verklaring zijn <hi type="italic">de volkeren</hi> (vgl. Gen. XLVIII noot 14 en Judic. V 14 in den grondtekst) de twaalf stammen, <hi type="italic">alle heiligen in zijne hand</hi> Israël's menigten (vgl. Exod. XIX noot 6) onder Gods bijzondere hoede (vgl. Ps. XC 12; Sap. III 1), en herhaalt het tweede halfvers dezelfde gedachte met betrekking tot de wetgeving: de Israëlieten, die <hi type="italic">tot zijne voeten naderen</hi> met verlangen naar onderrichting (vgl. Act. XXII 3) of in onderworpenheid aan zijne oppermacht (vgl. Exod. XI 8 in den grondtekst), <hi type="italic">ontvangen</hi> (gelijk naar het Hebr. vertaald kan worden) <hi type="italic">van zijne leering</hi>, worden door dien in liefde zich openbarenden God onderricht. Van dat onderricht spreekt dan meer bepaald het volgende vers.</div>
<div id="n3103">De innige en duurzame betrekking tusschen den in genade zich openbarenden God en zijn uitverkoren volk is in dit en het volgende vers uitgesproken. De Heer schonk door bemiddeling van <hi type="italic">Moses</hi> aan Jacob's nakomelingschap zijne <hi type="italic">wet</hi> ten duurzaam bezit, ten <hi type="italic">erfdeel</hi>, en aanvaardde (v. 5) de koninklijke heerschappij over Israël. Vanzelf trekt het hier de aandacht, dat Moses zoo sterk op den voorgrond treedt en niet God allereerst genoemd is. Volgens de Vulgaat werd echter reeds op het einde van het vorige vers aan de wetgeving als aan het werk Gods herinnerd en overigens kon aan de eigenlijke beteekenis der woorden, te weten dat Moses als middelaar de Wet had opgelegd, niet getwijfeld worden. Misschien grondt zich die nadrukkelijke vermelding op de omstandigheid, dat de wetgever onder God thans heenging, en betuigt hij zoo stervend in eigen naam, de Wet, Gods werk en ook zijn werk, als erfdeel, als kostelijkst bezit, aan Israël achter te laten.</div>
<div id="n3104">Hebr.: ‘En Hij werd over Jesjoeroen koning, toen zich verzamelden de vorsten des volks samen met de stammen van Israël’. Vgl. voor Jesjoeroen XXXII noot 15. Vgl. voor Gods koningschap Exod. XIX 6 en verder o.a. Ps. V 3; XXIII 7; Is. XXXIII 22; XLIII 15; XLIV 6. - Voor <hi type="italic">toen zich verzamelden</hi> enz. wordt naar Exod. XIX 7, 17 verwezen. Men kan echter ook vertalen: ‘En Hij werd over Jesjoeroen koning, over de verzameling van de vorsten des volks, van de stammen van Israël te gader’. - Thans, na de lofprijzing van het gezegend verleden, ontsluit zich de gezegende toekomst en rijst voor Israël's oog, op den hechten grondslag van Gods genadige uitverkiezing en bescherming, de hooge bouw der latere tijden.</div>
<div id="n3105">Slechts <hi type="italic">klein in aantal</hi>, zonder grootheid en voorrang, zal de stam van <hi type="italic">Ruben</hi> zijn. Het is eene bevestiging van Jacob's vonnis (Gen. XLIX 4). Echter ontbreekt de vertroosting niet: hij zal <hi type="italic">leven</hi> enz., derhalve in den zegen van Gods volk (v. 4 en 5, 28 en 29) deel hebben. Vgl. voor de mindere getalsterkte van Ruben Num. I 21; XXVI 7; I Paral. V 18. - Dat de onbepaalde Hebreeuwsche uitdrukking ‘mannen in aantal’ niet een groot getal, zooals de Septuagint heeft, maar een klein getal beteekent, blijkt uit IV 27; Gen. XXXIV 30; Jerem. XLIV 28; Ez. XII 16, waar in den grondtekst dezelfde uitdrukking in laatst genoemden zin voorkomt. - Een Grieksche lezing ‘Leve Ruben, en Simeon sterve niet’ enz. heeft geen gezag. Van Simeon (vgl. Num. XXVI noot 6) wordt geheel en al gezwegen. Wel is ook hij in den algemeenen zegen begrepen, maar in de toekomst zonder eigenlijk stamgebied en tusschen Juda verstrooid (vgl. Gen. XLIX noot 11), miste hij als stam zijne belangrijkheid en wordt hij daarom waarschijnlijk niet genoemd.</div>
<div id="n3106"><hi type="italic">Hoor, Heer,</hi> enz., eene bijzondere bede voor Juda, welke bijzondere zegening afbidt, te weten: <hi type="italic">en breng hem</hi> als eenen koning <hi type="italic">tot zijn volk</hi>, tot de overige stammen. Reeds heeft Juda den schepter (vgl. Gen. XLIX noot 14), maar de erkende koning moet nog de regeering in het rijk aanvaarden en, vergeleken bij later, is thans zijn voorrang nog slechts wat de lichtschemering is in vergelijking van den klaren middag. Op wat wijze de koninklijke stam tot de volle heerschappij zal geraken, volgt: <hi type="italic">Zijne handen</hi> enz. In kloeken strijd voor Israël schaft hij redding en zegepraal aan allen en daarom zullen de overige stammen zich om zijne banier verzamelen. Vgl. hierbij Gen. XLIX 8, waar evenzoo Juda's hand op den nek der vijanden verklaring geeft van zijne huldiging door de broeders. - <hi type="italic">Zijn helper zal Hij</hi>, God, <hi type="italic">zijn</hi>, vandaar de kracht van den sterken strijder Juda. Het Hebr. heeft, evenals de Chaldeeuwsche vertaling en de Septuagint, ‘en hulp zult Gij zijn’, en zoo is het slot der zegening in passende overeenstemming met het begin. - Zie verder voor den verborgen zin der zegening, welke in hare kernachtige kortheid aan de zegening van Sem (Gen. IX 26) doet denken, Gen. XLIX noot 16.</div>
<div id="n3107">De zegenwensch <hi type="italic">tot</hi> of beter bebetreffende <hi type="italic">Levi</hi> heeft meerendeels, gelijk de vorige, den vorm eener bede tot God. Duidelijker heeft het Hebr.: ‘Uwe toemmim en uwe oerim aan uwen vromen man, dien Gij beproefd hebt te Massa (Beproeving), dien Gij bestreden’, of ‘met wien Gij getwist hebt, aan het water van Meriba (te Twistwater)’. Waarom de stam Levi Gods <hi type="italic">heilige</hi> of vrome <hi type="italic">man</hi> heet, verklaart het volgende vers. Het hoogepriesterlijk borstsieraad met de toemmim en oerim (zie Exod. XXVIII 30 en de noten 21 en 11) stelt zinnebeeldelijk het Aäronietische priesterschap voor. De twee gelijksoortige beproevingen te Massa (Exod. XVII 7 en noot 4) en te Meriba (Num. XX 13 en noot 6), de eerste aan het begin, de tweede aan het einde van het woestijnleven, zijn vermoedelijk genoemd om de vele beproevingen te beteekenen, waarmede Moses en Aäron, de voornaamste vertegenwoordigers van den stam, beproefd en wel middellijk door God beproefd werden, daar Hij het gemor des volks toeliet en gebruikte om zijne uitverkorenen te verootmoedigen. Dat ook Aäron te Massa beproefd werd, zegt de klacht tot Moses in den grondtekst (Exod. XVII 2): ‘<hi type="italic">geeft</hi> ons water’. De zin dan der bede en voorspelling tevens is: Blijve Uw priesterschap aan den stam Levi, dien Gij in zijne vorsten door harde beproeving gelouterd hebt.</div>
<div id="n3108">Levi had blijk van vroomheid (zie vorige noot) gegeven door zonder aanzien des persoons aan de andere Israëlieten, zijne verwanten, Gods strafvonnis te voltrekken. Vgl. Exod. XXXII 26-29, waar de gansche stam en Num. XXV 8-13, waar de stam in een zijner edelste zonen, Phineës, Gods <hi type="italic">verbond</hi> met zulk eenen heiligen ijver handhaaft, dat de uitverkiezing tot den dienst des Heeren als loon wordt toegezegd.</div>
<div id="n3109">Hebr.: ‘Zij zullen (of “dat zij) Uwe rechten aan Jacob leeren en Uwe wet aan Israël; zij zullen (of “dat zij) reukwerk leggen voor Uwen neus en geheeloffer op Uw altaar’. Aan Levi, door zijne vroomheid tot Gods bijzonderen dienst geschikt en uitverkoren, wordt hiermede het priesterschap in zijn tweevoudige bediening, wetsonderricht en offerdienst, toegewezen. - De zegswijze ‘reukwerk voor Uwen neus leggen’ kan den zin hebben van Gode welgevallig reukwerk branden (vgl. Gen. VIII 21 en noot 14) of ook (wijl het Hebr. ‘af’ ‘neus’ overdrachtelijk ‘gramschap’ beteekent) van reukwerk branden, dat Gods toorn bevredigt; vgl. Num. XVI 46-48. In laatstgenoemden zin nam het de Vulgaat. Eenige oude vertalingen hebben ‘voor Uw aangezicht’. - Daar het reukoffer in het Heilige (Exod. XXX noot 22), het brandoffer of geheeloffer in het voorhof (Lev. I noot 3 en 8) gebracht werd en het laatste tevens als het voortreffelijkste alle offer vertegenwoordigt, omvat de uitdrukking ‘reukoffer en brandoffer’ den ganschen offerdienst. - Aan den stam Levi derhalve behoort de priesterlijke bediening, te weten het Aäronietische priesterschap en het daarmede verbonden en daaraan ondergeschikte dienstwerk der overige levieten bij den tabernakel. Levi's werkzaamheid echter heeft om vruchtbaar te zijn op bijzondere wijze Gods zegen en bescherming noodig. Vandaar het passend besluit der zegening in het volgende vers.</div>
<div id="n3110"><hi type="italic">Zijne kracht</hi>, waarmede hij in Israël Gods rechten handhaven, voor Gods wet ijveren moet. <hi type="italic">De werken zijner handen</hi> zijn de offeranden, die Levi voor geheel Israël opdraagt. <hi type="italic">De vijanden</hi>, Hebr.: ‘degenen, die tegen hem opstaan’, en <hi type="italic">de haters</hi> zijn niet alleen zij, die, gelijk Core (Num. XVI 1 en 2), hem zijne waardigheid betwisten, maar ook zij, die hem de schuldige gehoorzaamheid weigeren; vgl. XVII 12.</div>
<div id="n3111"><hi type="italic">Benjamin</hi> is een ware Benjamin des Heeren, een door Hem beminde en gezegende zoon van geluk (vgl. Gen. XXXV noot 11). <hi type="italic">Bij Hem</hi>, in de nabijheid des tempels, tusschen de schouders of bergen (vgl. in den grondtekst Jos. XV 8, 10, 11; XVIII 12-20) van zijn stamgebied, zal hij <hi type="italic">tusschen de schouders</hi> des Heeren gezeten zijn, zoo gerust als een kind, dat door zijnen vader wordt gedragen. - Gelijk deze verklaring aanduidt, zinspeelt <hi type="italic">schouders</hi> (‘kateef’ beteekent ‘schouder’ en ‘berg’) vermoedelijk op Benjamin's bergland en is het <hi type="italic">wonen bij Hem</hi> en <hi type="italic">tusschen zijne schouders</hi> niet slechts eene belofte van bijzonder gunstbetoon, maar ook eene aanwijzing betreffende Gods heiligdom te Jerusalem, welke stad, al wordt zij steeds veel meer in verband met Juda (Jos. XV 63; Judic. I 8; Ps. LXXVII 68) genoemd, eene aan Benjamin toegedeelde en gedeeltelijk door hem bevolkte grensstad (Jos. XVIII 28; Judic. I 21) was. - In plaats van <hi type="italic">als op een rustbed... wonen</hi> heeft het Hebr.: ‘Hem dekkend te allen dage’, waarmede Benjamin's bestemming schijnt aangeduid om overeenkomstig zijn strijdbaren aard (Gen. XLIX noot 30) een schutsmuur te zijn voor 's Heeren woning, altijd echter door de kracht Gods, waarop het ‘wonen bij Hem en tusschen zijne schouders’ nadrukkelijk wijst. Zoo is het alleszins duidelijk, waarom hij aanstonds na Juda en Levi, den koninklijken en den priesterlijken stam, volgt. Dat gebeurt niet enkel om de ligging van zijn gebied naast Juda, maar ook om zijne taak in de toekomst van wachter voor hoofdstad en tempel. - Door anderen, ook door de Septuagint, wordt ‘hem dekkend’ verstaan in dien zin, dat God Benjamin zal beschutten, en eveneens kan dan het ‘rusten tusschen zijne schouders’ een wonen van God te Jerusalem op de bergruggen van Benjamin zijn. Hiertegen pleit echter o.a., dat later, zooals gezegd is, Jerusalem niet uitsluitend tot Benjamin, maar veelmeer tot Juda gerekend wordt en de uitverkiezing van de tempelstad eene bevoorrechting niet van Benjamin, maar van Juda heet. Dan ook zou, volgens deze verklaring, van Benjamin's bestemming volstrekt gezwegen zijn.</div>
<div id="n3112"><hi type="italic">Vruchten</hi>, Hebr.: ‘het kostelijke’. Datzelfde geldt voor <hi type="italic">vruchten</hi> in v. 14 en 15 en voor <hi type="italic">gewassen</hi> in v. 16. Het stamgebied van <hi type="italic">Joseph's</hi> zonen, van Ephraïm en van Manasses, zal wegens den <hi type="italic">dauw,</hi> de vooral in Palestina zoo kostelijke gave des hemels, en door zijne waterbronnen en rivieren een vruchtbaar land zijn. Van die gezegende vruchtbaarheid gewaagt verder nog v. 14-16.</div>
<div id="n3113"><hi type="italic">Vruchten</hi>, die onder den invloed <hi type="italic">van zon en maan</hi> wassen en rijpen. Hebr.: ‘het kostelijke van de voortbrengselen der zon en het kostelijke van de vruchtbaarmaking der manen’ (in de verschillende maanden).</div>
<div id="n3114">De <hi type="italic">bergen</hi> en <hi type="italic">heuvelen</hi> heeten <hi type="italic">oud</hi> en <hi type="italic">eeuwig</hi>, daar zij, terwijl alles verandert, steeds dezelfde zijn. Vgl. voor de vruchtbaarheid van het gebergte o.a. XXXII 13; Ps. CIII 16; Os. XIV 8.</div>
<div id="n3115"><hi type="italic">En van de gewassen</hi>, Hebr.: ‘het kostelijke’, <hi type="italic">der aarde en van hare volheid</hi>, d.i. en van alles wat zij bevat; vgl. Ps. XXIII 1; Is. XXXIV 1. De uitnemende vruchtbaarheid van Joseph's dubbel erfdeel wordt hiermede geteekend als eene volmaakte vruchtbaarheid, welke niets te wenschen overlaat. - In nauw verband met het voorgaande heet nu nogmaals die zegen nadrukkelijk de zegen van God, van den God des verbonds, die als zoodanig <hi type="italic">in den braamstruik verscheen</hi>, Hebr.: ‘die in den doornstruik woont’, want die groote verschijning duurt, wat hare beteekenis betreft (vgl. Exod. III noot 4) ten heil van Israël voort. Vgl. verder voor <hi type="italic">Nazareër</hi> Gen. XLIX noot 29; Num. VI noot 1.</div>
<div id="n3116">Overeenkomstig de vruchtbaarheid van Joseph's gebied zal ook de sterkte zijn van zijn geslacht. Hem de schoonheid van <hi type="italic">den stier</hi>, wiens kracht spreekwoordelijk is (Ps. XXI 13; LXVII 31; Is. XXXIV 7; Ez. XXXIX 18), en wel <hi type="italic">van den eerstgeboren stier</hi>, die de andere in kracht overtreft. En met zijne legerscharen, sterk als de hoornen van den <hi type="italic">neushoorn</hi> of wilden stier (vgl. Num. XXIII 22 en noot 13; XXIV 8; Ps. XXI 22; XCI 11), werpt hij de heidenen terug, die op zijn grondgebied wonen of het in latere tijden bedreigen. <hi type="italic">Dat zijn</hi> enz., dat is de zegen voor de twee stammen uit Joseph. Hebr.: ‘de tienduizenden van Ephraïm’; vgl. Gen. XLVIII 19. - De uitdrukking van <hi type="italic">eerstgeboren</hi> herinnert aan Joseph's voorrecht om in plaats van den eerstgeborene een dubbel erfdeel (vgl. Gen. XLIX noot 24) te ontvangen. Wellicht ook wijzen de hoornen op zijne dubbele kracht in de twee stammen, Ephraïm en Manasses. - Zie voor de vervulling der voorspelling Gen. XLVIII noot 14. Uit Joseph in de lijn van Manasses waren ook de rechters Gedeon (Judic. VI 11 en 15) en Jephte (Judic. XI 1 vgl. Num. XXVI 29). Op zeer bijzondere wijze echter is reeds aanstonds de zegen toepasselijk op den sterken zoon van Joseph door Ephraïm, op Josue (Num. XIII 9) den veroveraar van Chanaän. - Vgl. verder Gen. XLIX 22-26, waar de zakelijke overeenkomst tusschen dezen zegen en dien van Jacob, ondanks het verschil in beeldspraak, bijzonder duidelijk is.</div>
<div id="n3117"><hi type="italic">Zabulon</hi> zal builen zijn erfdeel aan de zee gaan, <hi type="italic">Issachar</hi> zal binnen zijn stamgebied blijven; een zelfde zegen schijnt echter aan de twee naast elkander wonende stammen beloofd. De eerste trekt uit voor den handel, de tweede doet dienst bij het vervoer der handelswaren. Vgl. hierbij Gen. XLIX 13-15. - Veelal wordt <hi type="italic">over uwe tenten</hi> verklaard van Issachar's veeteelt en akkerbouw. Zie echter het volgende vers.</div>
<div id="n3118">Door hunne nauwere gemeenschap met de vreemden zullen de twee stammen aan <hi type="italic">de volken</hi> den God van Israël doen kennen en ze tot zijnen dienst uitnoodigen en aldus op bijzondere wijze Israël's roeping vervullen om tot het groote, ook voor de heidensche volken bestemde heil (Gen. XII 3; XLIX 10) voor te bereiden. - <hi type="italic">Het gebergte</hi> is niet, althans niet in de allereerste beteekenis, een bijzondere offerplaats, maar het bergland Chanaän (vgl. Exod. XV 17), waar Gods volk <hi type="italic">slachtoffers der gerechtigheid</hi> offeren, in oprechte vroomheid den Heer dienen en Hem bepaaldelijk in den heiligen offerdienst ware hulde brengen moet. Daar zullen Zabulon en Issachar tot hunne offermaaltijden ook de heidensche volken uitnoodigen om zich met hen in den Heer te verheugen (vgl. Ps. XXI 28-30). De aanleiding daartoe voor die twee stammen volgt: Hebr.: ‘Want zij zullen den overvloed’ enz. Door met de volken te deelen in dezer aardsche schatten zullen zij de middelen hebben om die volken te voeren tot de gemeenschap in hunnen geestelijken rijkdom. - <hi type="italic">De overvloed der zee</hi> kan op de vischvangst, de scheepvaart enz. geduid worden, <hi type="italic">de verborgen schatten van het zand</hi> kunnen van edele metalen, glas enz. verstaan worden, maar in het algemeen zijn allerlei stoffelijke goederen bedoeld. Vgl. hierbij Is. LX 5 en 16.</div>
<div id="n3119">Hebr.: ‘Gezegend Hij, die aan Gad ruimte geeft; als eene leeuwin is hij gelegerd en verscheurt hij arm, ja schedel’. Reeds ontving de krijgshaftige stam (Gen. XLIX 19) van Gods vrijgevigheid een ruim gebied, waar hij, de Amorrheërs verdelgend, voor den vijand verschrikkelijk is en blijven zal als eene leeuwin enz.; vgl. Gen. XLIX noot 13. Het verscheuren van <hi type="italic">arm</hi> en <hi type="italic">schedel</hi> wijst op de volkomen verdelging der tegenstanders.</div>
<div id="n3120">De zeer oude verklaring aangaande Gad's <hi type="italic">voorrang</hi>, dat in zijn gebied Moses begraven werd, is in strijd met XXXIV 6, waar Ruben's erfdeel staat aangewezen. Daarmede vervalt ook de toepassing van het tweede halfvers op denzelfden <hi type="italic">leeraar.</hi> Het Hebr. kan vertaald worden: ‘En hij koos zich een eerstelingsgebied, want daar is het deel van een uitgelezen aanvoerder; en hij komt tot de vorsten des volks, oefent de gerechtigheid des Heeren en diens rechten met Israël’. Gad, zoo schijnt in verband met Num. XXXII en Jos. XXII 1-3 de zin, vroeg en verkreeg vóór andere stammen in het Overjordaansche, dat het eerst veroverd werd, zijn gebied, omdat hij daarop als een bij uitstek dappere stam aanspraak mocht maken. En na dat erfdeel verworven te hebben, verzaakt hij geenszins aan het algemeen belang, maar trekt, trouw aan Gods bevel, over den Jordaan en strijdt binnen Chanaän den heiligen strijd samen met geheel Israël.</div>
<div id="n3121">Duidelijker heeft het Hebr.: ‘een jonge leeuw, die te voorschijn springt’ of ‘neerspringt uit Basan’. <hi type="italic">Dan</hi> zal in zijne bergsteden, westelijk tusschen Juda en Ephraïm, voor de vijanden vreeselijk zijn, gelijk in het aan leeuwen rijke noordelijke grensland van <hi type="italic">Basan</hi> (Cant. IV 8) een jonge leeuw, die plotseling op zijne prooi springt. Vgl. Gen. XLIX 16-18.</div>
<div id="n3122"><hi type="italic">De zee en het zuiden</hi>, of wel ‘het meer en de warme streek’. De beteekenis dezer zegswijze wordt eerst duidelijk, als men op de vervulling der zegening let. <hi type="italic">Nephthali</hi> kreeg zijn deel in het noorden, bij de oevers van het meer Genesareth, waar ten gevolge van de lage ligging des bodems het klimaat zeer warm en groeizaam is. Nephthali's gebied behoorde tot de meest vruchtbare gewesten van Chanaän.</div>
<div id="n3123"><hi type="italic">Zijnen broeders welgevallig</hi>, Hebr.: ‘de welbeminde (te weten door de gunst des Heeren) onder zijne broeders’. Deze uitdrukking zegt hetzelfde als de voorafgaande, dat <hi type="italic">Aser</hi> zijn naam (Gen. XXX noot 5) met recht dragen zal wegens den bijzonderen zegen van God. Waarin die zegen bestaat, volgt in dit en het volgende vers. - <hi type="italic">Den voet in olie doopen</hi> beteekent in het algemeen den overvloed van alles bezitten, gelijk dan ook (vgl. Gen. XLIX 20) later Aser's erfdeel bijzonder rijk aan tarwe, wijn en olijfolie geweest is.</div>
<div id="n3124"><hi type="italic">Zijn schoeisel</hi>, waarmede hij in den krijg (I Reg. XVII 6) de vijanden vertreedt. Volgens het Hebr.: ‘IJzer en koper zijn uwe grendelen’ is van de sterke en onneembare steden sprake, waarin Aser veilig zal wonen. Het besluit der zegening luidt in het Hebr.: ‘en overeenkomstig uwe dagen is uwe rust’ of ‘uw voorspoed’, m.a.w. zoolang als uw leven duurt uw heil.</div>
<div id="n3125">In overeenstemming met den aanhef, waar Gods genadige uitverkiezing als vaste grondslag van Israël's heil werd aangewezen (vgl. noot 5) klinkt thans aan het einde, na de zegening der stammen, de lofprijzing Gods en wordt nog eenmaal, na een korte samenvatting van alle goed, dat het uitverkoren volk ontvangt van God (v. 27 en 28), geheel Israël gelukkig geprezen. - <hi type="italic">Van den rechtschapene</hi>, Hebr. ‘Jesjoeroen’; vgl. XXXII noot 15. Schooner en duidelijker luidt geheel het vers in den grondtekst: ‘Niemand is gelijk God, o Jesjoeroen, die op de hemelen rijdt tot uwe hulp en in zijne grootmachtigheid op de wolken’. Eenig in grootheid en macht is God, uw goddelijke Helper, o Israël.</div>
<div id="n3126">Die <hi type="italic">omhoog</hi> wonende, hoog verheven God houdt <hi type="italic">omlaag</hi> de <hi type="italic">eeuwige</hi>, de van oudsher sterke en nooit moede wordende <hi type="italic">armen</hi> uitgestrekt om daarin, gelijk het zinverband aanwijst, zijn volk te dragen, om daarmede, gelijk volgt, zijn volk te beschermen en diens vijanden uit den weg te ruimen. Sommigen vertalen het Hebr.: ‘Woning is (u) de God van eertijds en onder (u houdt Hij) eeuwige armen’ enz. - <hi type="italic">Wees verdelgd</hi>, Hebr. ‘verdelg’. Het is het machtwoord van den beschermenden God, die door Israël de vijanden verdelgt. - En met dien machtigen bijstand des Heeren gaat als zijne gave ook rustig bezit en overvloed van alle goed gepaard; zie het volgende vers.</div>
<div id="n3127"><hi type="italic">Veilig</hi> in zijn land onder Gods bescherming, <hi type="italic">afgezonderd</hi> van de heidensche besmetting; vgl. Num. XXIII noot 7. Veilig en afgezonderd staat met elkander in het nauwste verband. Zoolang de afzondering binnen Israël voortduurt, blijft ook de veiligheid ten opzichte der buitenlandsche vijanden. Hebr.: ‘En Israël woont zeker, afgezonderd Jacob's bron in een land van koren en most, welks hemelen druipen van dauw’. Israël is de uit Jacob ontsproten bron. Het wordt eene bron genoemd, omdat daaruit voortdurend nieuwe geslachten, gelijk de wateren uit de bron, zullen voortkomen.</div>
<div id="n3128">Omdat de Heer <hi type="italic">hulp</hi> verleent tegen den vijand, is Hij het beschermende <hi type="italic">schild;</hi> omdat Hij <hi type="italic">heerlijkheid.</hi> zegepraal en heerschappij geeft, is Hij het slaande <hi type="italic">zwaard</hi> van Israël. - Overeenkomstig den staat van Gods volk, dat, een beeld van Gods strijdende Kerk, tegen de heidenen gaat optrekken om zijn erfdeel te veroveren, stelt de zaligspreking de overwinning op de vijanden als het laatste en hoogste in het verschiet. Hebr.: ‘En uwe vijanden veinzen (uit vreeze, vgl. Ps. XVII noot 34) tegen u, en gij treedt op hunne hoogten’. Wie als meester de hoogten, de sterke plaatsen, betreedt, bezit het gansche land.</div>
<div id="n3129">Vgl. voor <hi type="italic">de velden van Moab</hi> Num. XXII noot 1, voor <hi type="italic">Nebo</hi> enz. XXXII noot 41. - <hi type="italic">Galaäd</hi> is het Overjordaansche of Oostjordaansche land; vgl. Num. XXXII noot 1. <hi type="italic">Dan</hi> is de uiterste grensstad in het noorden (Judic. XX 1; I Reg. III 20) en heet ook wel Dan Jaän; zie II Reg. XXIV 6 in den grondtekst, waar het eveneens in verband met Galaäd voorkomt. Vgl. ook Gen. XIV noot 7.</div>
<div id="n3130"><hi type="italic">Nephthali, Ephraïm</hi> enz. wijzen het gebied aan der stammen van dien naam na de verovering des lands en meer algemeen nog, in tegenstelling met Galaäd, geheel het Westjordaansche land, het latere Galilea, Samaria en Judea, gelijk ook de bijvoeging <hi type="italic">tot aan de achterste zee</hi>, d.i. de Middellandsche Zee, aantoont. Door Nephthali is het noorden, door Ephraïm en Manasses het midden, door Juda het zuiden aangeduid.</div>
<div id="n3131">Nog enkele bijzondere gedeelten in het zuiden zijn hier bijgevoegd, te weten <hi type="italic">het zuidelijke deel</hi>, Hebr.: ‘de negeb’ (vgl. Num. XIII noot 5 en Jos. XI noot 13), <hi type="italic">de ruimte der vlakte van Jericho</hi>, Hebr.: ‘de streek (nl. de Jordaanstreek, zooals zij Gen. XIII 10 in den grondtekst heet), het dal van Jericho’. <hi type="italic">Palmenstad</hi> heet Jericho ook Judic. I 16; III 13; II Paral. XXVIII 15 om de vele palmboomen in genoemd dal. - <hi type="italic">Tot aan Segor</hi> ten zuiden der Doode Zee: vgl. Gen. XIX 22.</div>
<div id="n3132">Zie XXXII 49-52.</div>
<div id="n3133">Zie voor <hi type="italic">Phogor</hi> Num. XXIII noot 16. Van de zorg voor Moses' lichaam verhaalt nog Epist. Judae v. 9. Volgens zeer velen bleef het graf krachtens Gods beschikking verborgen ter voorkoming van afgodische vereering. Daar echter Israël de graven onrein achtte en nimmer neiging tot menschen vergoding toonde, meenen anderen, dat dit geschiedde, opdat het aanzien van den grooten leidsman en wetgever, door niets menschelijks geschokt, onveranderd in Israël zou voortduren. Dat gelaat, zegt de H. Hiëronymus, dat eens geschitterd had in het verkeer met God, mocht door niemand meer gezien worden, nadat het ontsierd was door de treurigheid van den dood.</div>
<div id="n3134"><hi type="italic">Tanden</hi>, Hebr.: ‘frischheid’ of ‘levenskracht’. Men zou haar het Hebr. kunnen vertalen: ‘zijn uitzicht was niet verwelkt en zijne frischheid niet geweken’.</div>
<div id="n3135"><hi type="italic">Dertig dagen</hi> duurde ook de rouw over Aäron; zie Num. XX 30. De gewone rouwtijd duurde zeven dagen; vgl. Gen. L 10, 11; I Reg. XXXI 13; Judith XVI 29; Eccli. XXII 13.</div>
<div id="n3136">Vgl. Num. XXVII noot 5.</div>
<div id="n3137"><hi type="italic">Een profeet;</hi> vgl. Gen. XX noot 5. - Zie verder Exod. XXXIII 11; Deut. V 5.</div>
<div id="n3138">Na het eerste vereischte van den profeet, Gods vertrouweling te zijn (v. 10), wordt ook het tweede, door God gezonden te zijn, herdacht. Geen profeet ook evenaarde Moses in allerlei wonderkracht, waarmede zijne zending tot bestraffing van Egypte en ten zegen van Israël door God bevestigd werd.</div>
