<div type="bookGroup"><title>Deel 6. De profetie van Isaias. De profetie van Jeremias. De profetie van Ezechiël. De profetie van Daniël</title>
<div canonical="true" osisID="Isa" type="book">
	<title>Algemeene inleiding op De Profetische Boeken.</title>
<p><hi type="bold">Het woord profeet</hi> is van Griekschen oorsprong en beteekent allereerst iemand, die als woordvoerder van een ander optreedt. Ook het Hebreeuwsche woord <hi type="italic">nabi,</hi> door de Zeventigen met <hi type="italic">profeet</hi> vertaald, drukt, welke dan ook de woordafleiding daarvan zij, hetzelfde begrip uit. Dit blijkt uit Exod. VII 1, waar Aäron de nabi, de profeet van Moses heet, omdat hij, volgens de bijgevoegde verklaring, als woordvoerder van Moses voor Pharao moest optreden. Vgl. Gen. XX noot 5. De profeten van het Oude Verbond nu dragen dien naam als woordvoerders van God bij uitnemendheid, aan wie Hij op bovennatuurlijke wijze zijn leer en zijnen wil openbaarde en tevens den last gaf het geopenbaarde aan anderen mede te deelen. Nog andere namen worden in de H. Schrift aan de profeten gegeven, meermalen heeten zij <hi type="italic">roëh</hi> of <hi type="italic">chozeh,</hi> d.i. <hi type="italic">ziener</hi> of <hi type="italic">schouwer,</hi> om de wijze waarop hun de bovennatuurlijke kennis werd gegeven; hunne bediening ten opzichte van het volk schonk hun den naam van <hi type="italic">wachters</hi>, <hi type="italic">herders</hi> enz.; hunne innige betrekking tot God gaf hun den titel van <hi type="italic">mannen Gods</hi>, <hi type="italic">dienstknechten des Heeren.</hi></p>

<p>De bediening der profeten was niet uitsluitend, zelfs niet voornamelijk, het openbaren der toekomst. Hun eerste taak was de boetprediking,  waarin zij het volk vermaanden tot getrouwheid aan Gods wet, de zondaars, inzonderheid de afgodendienaars, bestraften en hun de komende wraakgerichten aankondigden, volgens de mate der openbaring hun door God geschonken. Doch te gelijk moesten zij het betere deel van Israël troosten met de beloften van den Messias, dien zij als het einde en het doel der Wet immer voor oogen hadden, wiens Rijk zij met immer duidelijker kenmerken voorspelden. Niet zelden strekte God hunne zending uit tot de heidensche volken, aan wie zij om hunne ongerechtigheden en afgoderij de schrikkelijkste straffen moesten aankondigen; ook hun predikten zij den Verlosser uit Sion, het licht en het heil der gansche wereld.</p>
<p>Reeds een oppervlakkige blik op de heilige geschiedenis toont, welken grooten invloed de profeten op het volk Gods, in al de tijdperken van zijn bestaan, op zijn huiselijk, openbaar en godsdienstig leven hebben geoefend. Van Samuel af ontmoeten wij hen in een onafgebroken reeks tot aan Malachias; doch ook in den tijd van Moses tot Samuel ontbrak aan Israël die hoogere leiding niet (vgl. Jer. VII 25). Moses zelf wordt door God genoemd de profeet bij uitnemendheid, dien niemand evenaart (vgl. Deut. XXXIV 10). Josue was zijn opvolger, ook in de profetische bediening (Eccli. XLVI 1). In den troebelen tijd der Rechteren, die, als door God verwekte mannen, in zekeren zin tot de profeten kunnen gerekend worden, verschijnen de profetes Debbora (Judic. IV) en een ander niet genoemde profeet (Judic. VI 8-10); ‘een man Gods’ verkondigt aan Heli zijne straf (I Reg. II 27) en ten tijde van den grooten profeet Samuel was het eene gewone spreekwijze: ‘komt en laten wij naar den ziener gaan’ (I Reg. IX 9). Uit deze spreekwijze, alsook uit het verhaal van Saûl (I Reg IX), die ‘den man Gods’ raadpleegde omtrent de verloren ezelinnen, blijkt duidelijk, dat de raad der profeten werd ingewonnen ook omtrent zaken, die het <hi type="italic">dagelijksche</hi>, <hi type="italic">huishoudelijke</hi> leven betroffen Want om Israël te weerhouden van de heidensche waarzeggerij en wichelarij gewaardigde Jehova zich zijne profeten ook betreffende dergelijke zaken te verlichten. In het <hi type="italic">openbaar</hi> leven traden zij op als door God gestelde wachters, die over koningen, priesters en overheid moesten waken, opdat dezen het volk des Heeren volgens zijnen wil en zijne wetten zouden besturen (vgl. Jer. I 18). Vrijmoedig verhieven zij hunne stem, zoo dikwerf koningen of vorsten door afgoderij, door heidensche verbonden, door verdrukking van weerloozen enz. tegen Jehovas wet in opstand kwamen of door eene met de roeping van Gods volk strijdige staatkunde aan Israël ten verderve strekten. Vooral echter het <hi type="italic">godsdienstig</hi> leven was aan hunne bewaking toevertrouwd. Vandaar hun voortdurende strijd tegen afgoderij en bijgeloof, tegen louter uitwendigen eeredienst, tegen het overtreden der liturgische voorschriften, in één woord tegen alles wat niet strookte met de heiligheid, door Jehova van zijn uitverkoren volk gevorderd. Aan hen was het onfeilbaar leerambt in Gods Kerk van het Oude Verbond opgedragen, krachtens hetwelk zij de reeds geopenbaarde leer moesten onderwijzen en handhaven, den schat des geloofs met nieuwe openbaringen vermeerderen en vooral den Messias, de kenteekenen en weldaden van zijn Rijk in een immer helderder daglicht stellen.</p> 
<p>De profetische bediening was bijgevolg in oorsprong en werking bovennatuurlijk; en het gaat niet aan om, met verwijzing naar de waarzeggers der Chanaänietische en andere heidensche volken, het optreden en werken van Israël's profeten <hi type="italic">op natuurlijke wijze</hi> te verklaren. Dat die ergerlijke bewering, welke lijnrecht in tegenspraak is met de uitdrukkelijke en herhaalde verklaringen der heilige profeten, aan schromelijke oppervlakkigheid lijdt, behoeft eigenlijk niet eens gezegd. Immers zij ziet geen onderscheid tusschen de leiders des volks en de volksverleiders, tusschen de bestrijders en de vleiers der hartstochten, tusschen de ware godsgezanten en de valsche profeten, en dit alleen omdat er ook in Israël waren, die in navolging der Chanaänietische waarzeggers zich door den boozen geest lieten inblazen en in hun uiterlijk optreden de ware godsgezanten nabootsten Maar die bewering is ook in tegenspraak met zich zelve. Ware toch gelijk door hare verdedigers gezegd wordt, het optreden der profeten bij het volk Gods alleenlijk als de edelste en hoogste uiting van den Israëlietischen volksgeest te beschouwen, dan moest althans die volksgeest, die geaardheid van Israël eenigszins overeenstemmen met het karakter en de werkzaamheid der profeten. Wat echter leert daaromtrent de geschiedenis? Israël, een zinnelijk volk, hing aan uiterlijk vertoon, veronachtzaamde de waarachtige, in zedelijke deugd en reinheid van leven zich toonende godsvereering en zocht de gerechtigheid het liefst bij louter uitwendige wetsvervulling. Dat aardschgezinde volk keerde reeds van den beginne lichtvaardig Jehova den rug toe, gevoelde zich als op onweerstaanbare wijze tot beeldendienst en afgoderij getrokken en verviel telkens tot den schandelijken, echt wulpschen duivelendienst der heidensche naburen. Dat zelfde volk, ijdel op zijne afstamming uit Abraham en op zijne bijzondere uitverkiezing, verhief zich trotsch boven alle andere volken, droeg den heidenen eer verachting en haat dan genegenheid toe en wilde, naijverig op zijne voorrechten, daarvan geheel de overige wereld uitsluiten. Ziedaar den volksgeest, de geaardheid van Israël Hoedanig daarentegen is de leer der profeten? Als gezanten van den driewerf heiligen God, die harten en nieren doorgrondt, brandmerken zij de bloot uiterlijke godsvereering en wetsvervulling, en vorderen zij rechtvaardigheid, kuischheid, echte deugd. Als gezanten van den éénen waren, onzichtbaren God slingeren zij de zwaarste vervloekingen tegen de afgoderij en verschrikken het zondige volk met de ergste bedreigingen. Als gezanten van den God aller volken verkondigen zij zijne liefderijke plannen ook jegens de heidenen en voorspellen zij, den hoogmoed van Israël met voeten tredend, dat, met uitsluiting van het meerendeel der Joden, het toekomstige Israël ook de menigte der heidenvolken zal omvatten. De prediking der profeten dus, alleen uit natuurlijk oogpunt beschouwd, is een gebouw zonder grondslag, een gevolg zonder oorzaak, een historische onmogelijkheid. En nog meer onverklaarbaar wordt dit, als men op de volken let, van welke Israël in natuurlijken aanleg en karakter, in geaardheid en volksgeest weinig of niet verschilde. Waren de volken van Ismaël en Edom, van Moab en Ammon met Israël geen takken van denzelfden Semietischen stam, geen broedervolken, die onder hetzelfde klimaat, in dezelfde gewesten en onder bijna gelijke levensomstandigheden zich  ontwikkelden? Waarom verdierven zich die broedervolken in al de uitspattingen van het Oostersche heidendom en verloren zij geheel en al den oorspronkelijken godsdienst? Waarom bewaarde integendeel Israël alleen, ondanks al zijne gebreken en ondeugden, de echt zedelijke en godsdienstige begrippen en vermeerderde het immer door middel der profeten, die de waarheid altoos meer ontwikkelden en duidelijker aanwezen, zijne geestelijke schatten? Van waar dat verschil? Geen natuurlijke reden geeft hiervan de oplossing. De eenige verklaring ligt in Gods bovennatuurlijke tusschenkomst, in de bijzondere voorzienigheid van God, die alleen aan Israël in een onafgebroken reeks zijne profeten gaf, wijl dat uitverkoren volk bestemd was om het Rijk Gods over de geheele aarde, het Rijk van den Messias voor te bereiden.</p>

<p>Was alzoo de bediening der profeten eene bovennatuurlijke, maar toch gewone en blijvende instelling, welke, overeenkomstig Gods belofte in Deut. XVIII 9-22, het volk van Israël voortdurend zou voorlichten en aan hetzelve Gods woord bekend maken, zoo werd toch iedere profeet in het bijzonder op buitengewone wijze door God geroepen. Jehova immers had zich de roeping van den profeet voorbehouden en deze waardigheid niet, evenals die der priesters en levieten, aan eene familie of een stam verbonden. Evenmin werd eenige natuurlijke begaafdheid of geschiktheid of eene voorafgaande opleiding gevorderd om met de profetische gave te worden begiftigd. Wat toch de zoogenaamde profetenscholen betreft, waarvan sommige nieuweren gewagen, deze waren bij de Vaders onbekend en komen in de H. Schrift geen enkele maal voor. Wel is er in de H. geschiedboeken sprake van ‘vereenigingen’ of ‘scharen van profeten’ (I Reg. X 5, 10; XIX 20) en later van ‘profetenzonen’ (III Reg. XX 35; IV Reg. II 3); doch het was alleen de verkeerde opvatting der Chaldeeuwsche overzetting, die aan Joodsche schriftverklaarders der Middeleeuwen aanleiding gaf tot de bewering, dat er in Israël scholen bestonden, waarin de toekomstige profeten tot hunne bediening werden gevormd. Die ‘profetenzonen’ immers waren reeds profeten in eigenlijken zin en traden dan ook als zoodanig op (vgl. III Reg. XX 35; IV Reg. II 3, 5); zij hadden zich ten tijde van Samuel en later in het noordelijk rijk ten tijde van Elias en Eliseûs onder de leiding van genoemde profeten, die zij als vaders en als hunne meerderen erkenden (vgl. I Reg. XIX 20; IV Reg. VI 1), tot een gemeenschappelijk leven vereenigd om gezamenlijk onder begeleiding van heilige muziek Gods lof te zingen. Verder is er betreffende die vereenigingen van profeten niets bekend; evenmin vermeldt de H. Schrift, of zij in den tijd van Samuël tot Elias en Eliseûs altijd bestaan hebben en na hen in stand zijn gebleven. Overigens valt het niet te betwijfelen, dat God met zijne profetische gave bij voorkeur zulke mannen begunstigde, die door godsdienstigheid en getrouwheid aan de Wet uitblonken. - Ten laatste zij hier nog bemerkt, dat wie door God tot de profetische bediening was uitverkoren, niet voortdurend met dat bovennatuurlijk licht werd bestraald, maar alleen dan wanneer hij door God tot de uitoefening zijner bediening werd opgewekt. De Heer moest hem op bovennatuurlijke wijze verlichten, hem toonen wat en wanneer en waar hij spreken moest  en, gelijk de H. Schrift het zoo teekenend uitdrukt, vgl. Jer. I 9, zijne woorden hem in den mond leggen.</p>

<p>Vragen wij nu naar de verschillende wijzen, waarop God zijne openbaring aan den profeet mededeelde, dan vinden wij het antwoord bij den H. Thomas 2. 2. q 173 a. 2 (vgl. qq. dispp. de Verit. q. 12 a. 7). De profetische openbaring geschiedt op twee wijzen. <hi type="italic">Ten eerste:</hi> God bestraalt alléénlijk het verstand van den profeet met een bovennatuurlijk licht. <hi type="italic">Ten tweede:</hi> God geeft den profeet nieuwe, hetzij zinnelijke, hetzij bovenzinnelijke kenbeelden <hi type="italic">(species</hi> of <hi type="italic">formas sensibiles</hi>, <hi type="italic">imaginarias</hi>, <hi type="italic">intelligibiles)</hi>, waarbij Hij tevens zijn verstand bestraalt, opdat hij begrijpe wat daardoor beteekend wordt. Waar dit bovennatuurlijk licht des verstands ontbreekt, is geen eigenlijke profetische openbaring aanwezig, weshalve Pharao (Gen. XLI), Nabuchodonosor (Dan. II) geen profeten heeten, hoewel zij eene goddelijke openbaring ontvingen.</p>
<p>Geschiedt de profetische openbaring op <hi type="italic">de eerste wijze,</hi> dan oordeelt de profeet krachtens dat bovennatuurlijk licht: 1<hi type="super">o</hi> wat God wil beteekenen door hetgeen anderen aanschouwden; zoo verklaarde Joseph den droom van Pharao; 2<hi type="super">o</hi> wat op natuurlijke wijze te zijner kennis is gebracht; zoo begrepen en verklaarden de profeten de hoogere beteekenis der rampen, die God op zijn volk deed neerkomen, der natuurlijke gebeurtenissen betreffende Israël of de heidensche volkeren; 3<hi type="super">o</hi> wat volgens Gods wil moest verricht worden; zoo geleidde de Geest Gods Moses bij den tocht door de woestijn en verlichtte hem in alles wat het bestuur van Gods volk betrof (vgl. Isai. LXIII 11-14).</p>
<p>Geschiedt Gods openbaring op <hi type="italic">de tweede wijze,</hi> dan is de profetische gave in hare volheid aanwezig. De bovengenoemde kenbeelden kunnen dan op <hi type="italic">drie manieren</hi> worden medegedeeld. 1<hi type="super">o</hi> Door uitwendige openbaring, waarbij de profeet door middel der <hi type="italic">uiterlijke zinnen,</hi> door het gezicht, het gehoor enz. kennis neemt van hetgeen God openbaart <hi type="italic">(species sensibiles)</hi>; zoo zag Moses met zijne oogen den brandenden braamstruik (Exod. III), Daniël op den muur het wonderbare schrift (Dan. V 25 volg.); op deze wijze sprak God of zijn engel soms op hoorbare wijze in menschelijke taal, b.v. Gabriël tot den profeet Daniël (VIII 15 volg.). 2<hi type="super">o</hi> Door middel van <hi type="italic">voorstellingm der verbeelding</hi>, welke God den profeet soms in slapenden, meestal in wakenden toestand òf rechtstreeks zonder bemiddeling der uitwendige zinnen ingeeft, òf uit reeds door de uiterlijke zinnen verkregen kenbeelden verbindt <hi type="italic">(species imaginarias);</hi> zoo zag Isaias (VI) inwendig Gods majesteit zetelen op een troon en door Serafijnen omgeven, Ezechiël (I 3 volg.) den Heer tronen op Cherubijnen; zoo zag Amos den Heer staan op een vertinden muur (Am. VII 7 volg.), Zacharias vier hoornen door vier smeden afgehouwen (Zach. I 18, 21). 3<hi type="super">o</hi> Door verstandelijke kenbeelden <hi type="italic">(species intelligibiles),</hi> welke God onmiddellijk in het verstand van den profeet indrukt; zoo openbaarde God aan de profeten de waarheden van het heilig geloof, de geheimen betreffende het Rijk van den Messias. - De profetische openbaring, op welke wijze ook geschonken, heet bij de profeten meermalen ‘het gezicht’ of ‘het woord, dat zij gezien hebben’; gezicht toch beteekent in dezen zin niet slechts zinnelijke kennis, maar ook rechtstreeksche, verstandelijke kennis.</p> 
<p>Zoo dikwijls de profetische openbaring geschiedt door middel van voorstellingen der verbeelding, is daarmede altoos de geestvervoering of extase verbonden, waarbij de uitwendige zinnen van den profeet geheel of gedeeltelijk buiten werking blijven. Te recht bemerken de HH. Vaders, dat de profeten in dien toestand, onder den invloed van Gods openbarenden Geest, niet alleen nimmer het bewustzijn verloren, maar dat integendeel hun geest, door het heldere licht van Gods openbaring bestraald en niet gehinderd door de verstrooiingen der uiterlijke zinnen, de profetische gezichten en hare beteekenis veel helderder en kalmer aanschouwde. Hierin juist bestaat het kenmerkende onderscheid tusschen ware profetie en duivelsche wichelarij, welke veelal den geest dermate benevelt, dat alle bewustzijn geheel en al verloren gaat.</p>

<p>Werden de profeten op genoemde wijzen in kennis gesteld met de goddelijke openbaring, dan kon het wel niet anders, of zij moesten, als getrouwe tolken van Gods woord, de mededeeling daarvan bij hunne prediking of in hunne geschriften ook inrichten naar de mate en de wijze hunner aanschouwing. Inderdaad vertoonen zich de profetische geschriften als de getrouwe afspiegeling der profetische gezichten Hieruit laten zich vele eigenaardigheden verklaren, waarop voor het recht verstand der profetieën wel dient gelet te worden. De voornaamste bijzonderheden hieromtrent willen wij in het kort nog aanstippen.</p>
<p>De profeten aanschouwden in hunne gezichten niet zelden de toekomstige dingen als reeds tegenwoordig of verleden; derhalve stelden zij deze ook als zoodanig voor. Isaias ziet de Maagd, de gezegende Moeder van Emmanuel, reeds voor zich; hij aanschouwt het goddelijk kind als reeds geboren; hij beschrijft de Babylonische ballingschap als weldra geëindigd.</p>
<p>Verder werd aan de profeten niet de volheid der goddelijke openbaring, maar aan ieder van hen slechts een deel daarvan geschonken (vgl. Hebr. I 1). Dienvolgens werden de Messias en zijn Rijk onder verschillende en soms schijnbaar tegenstrijdige opzichten door hen geschilderd. Zoo b.v. verschijnt de Messias nu eens als een onaanzienlijke spruit, dan weder als een zegevierend krijgsheld; hier nederig, veracht, mishandeld, ter dood gebracht, daar als een zijne vijanden verpletterend gebieder; nu als oorlogsheld, dan als een vorst des vredes. Hoe al die trekken in overeenstemming moesten gebracht en tot een geheel vereenigd worden, was voor de tijdgenooten der profeten, wellicht soms ook voor dezen, een geheim en zou ook thans niet zelden raadselachtig zijn, zoo niet het licht der christelijke openbaring of de vervulling dier profetieën dat schijnbaar tegenstrijdige meerendeels had opgehelderd.</p>
<p>Grooter moeilijkheid baart een andere eigenaardigheid der profetische voorstelling. De toekomstige gebeurtenissen, welke in de werkelijkheid door eeuwen van elkander zouden zijn gescheiden, werden meermalen door de profeten geschouwd in een en hetzelfde profetisch gezicht. Door oorzakelijk verband of door typische betrekking onderling verbonden, schijnen die gebeurtenissen in de voorstelling der profeten onmiddellijk op elkander te volgen. Zoo ziet b.v. Micheas (I 9) den val van Samaria en dien van Jerusalem, hoewel door meer dan een eeuw van elkander gescheiden, als gevolgen van een en dezelfde oorzaak achtereenvolgens geschieden. Vooral geldt deze wijze van voorstelling bij de beschrijving van het Messias-rijk. Al wat het heil van den Messias in zich besluit voor tijd en eeuwigheid, de gansche volheid van den Messias-zegen, het hooge ideaal van vrede en zaligheid wordt in de verheven voorstelling der profeten gemaald; maar hunne schildering toont zelden den langzamen ontwikkelingsgang, dien de verwezenlijking van dat heil in de opvolging der eeuwen en bij het tegenstreven der menschelijke vrijheid zou volgen. Bovendien is soms de eene gebeurtenis met de andere, welker afschaduwing of type zij is, in de aanschouwing der profeten en bijgevolg in hunne voorstelling allerinnigst verbonden, zoodat zij van de eene tot de andere overgaan en wederom tot de eerste terugkeeren, alsof er van eene en dezelfde gebeurtenis sprake was. Dit is inzonderheid het geval in het tweede deel van Isaias, waar hij de verlossing uit Babylon door Cyrus en de geestelijke verlossing door den Messias, die hij in hun innig verband aanschouwde, niet zelden te gelijk voorstelt of onmiddellijk van de eene tot de andere overgaat.</p>
<p>Ten slotte mogen wij niet uit het oog verliezen, dat de beelden, waaronder God aan den profeet zijne openbaring mededeelt, dikwerf ontleend worden aan den kring der voorstellingen, welke den profeet bekend zijn. Daarom verschijnen als de vijanden van het Messias-rijk die volkeren, welke voorheen of ten tijde van den profeet het volk Gods bestreden, worden Jerusalem en Sion, het middelpunt van het toenmalige Rijk Gods, de benaming van het Messias-rijk, wordt de geestelijke vruchtbaarheid van het Nieuwe Verbond onder het beeld der vruchtbare moeder Sion, de zegen van Christus onder het beeld van aardsche vruchtbaarheid geschilderd, heeten de Christenen kinderen van Sion of Israël, wordt de eeredienst van het Nieuwe Verbond gemaald met kleuren, welke aan de Oud-Testamentische offers, feesten enz. ontleend zijn.</p>

<p>Niet alle profeten werden door God opgewekt om hunne gezichten te boek te stellen; slechts weinigen hebben op schrift nagelaten, wat zij mondelings hebben gepredikt. De oudste nog bewaarde profetische boeken dagteekenen uit de achtste, hoogstens uit de negende eeuw v.Chr. Naar den omvang hunner geschriften worden zij verdeeld in de vier groote en de twaalf kleine profeten. De vier groote profeten zijn Isaias, Jeremias, Ezechiël en Daniël.</p>

		<title short="Isaias" type="main">De Profetie van Isaias</title>
		<title>Inleiding</title>
<p><hi type="bold">Isaias</hi>, wiens naam in het Hebreeuwsch (Iesaʽjahoe, verkort Iesaja) volgens den H. Hiëronymus ‘heil van Jehova’ beteekent, wordt in de H. Schrift geprezen als ‘de groote profeet’ (Eccli. XLVIII 25-28) en door de HH. Vaders als de koning der profeten geroemd. Hij was de zoon van Amos (Hebr. Amoz, niet te verwarren met den profeet Amos), een overigens onbekenden man. In het sterfjaar van koning Ozias of Azarias (vgl. VI 1; waarschijnlijk omstreeks 735 v.Chr.) ontving hij in een plechtig gezicht zijne roeping tot het profetenambt. Blijkens het opschrift (I 1) profeteerde hij onder Ozias en de drie op hem volgende koningen Joatham, Achaz en Ezechias, die waarschijnlijk van 735 tot 698 op den troon van Juda zetelden. Volgens velen leefde de profeet nog eenige jaren onder de regeering van Ezechias' opvolger, Manasses, die, naar een oude overlevering, den grijsaard een gruwelijken marteldood deed sterven (vgl. IV Reg. XXI 16). Van Isaias' persoon en lotgevallen is verder weinig met zekerheid bekend. Hij was gehuwd en werd met zijne twee kinderen, aan wie hij op last van God zinnebeeldige namen gaf, tot een teeken gesteld voor Israël (vgl. VIII 3, 18); hij woonde te Jerusalem (vgl. VII 1 volg.; VIII 2 volg.; vooral XXXVII 1 volg.) en beperkte, zoover wij kunnen nagaan, zijne werkzaamheid tot de hoofdstad Machtig was zijn invloed, zooals blijkt uit zijn optreden onder Achaz (VII, volg.) en Ezechias (XXXVII, volg.), groot zijne vrijmoedigheid, waarmede hij ook aan vorsten en priesters hunne zonden en ongerechtigheden verweet Isaias schreef, behalve dit profetisch boek, de geschiedenis van Ozias (vgl. II Par. XXVI 22), welke echter, evenals zoovele andere historische werken der profeten, is verloren gegaan.</p>
<p>De jaren van Isaias' profetische werkzaamheid behooren tot een aller gewichtigst tijdperk der geschiedenis van Gods volk. Niet lang na zijn optreden valt de zoogenaamde Syrisch-Ephraïmietische oorlog tegen Juda (734), toen God het afgodische Juda met zijn goddeloozen koning Achaz tuchtigde door de invallen der Syrische en Israëlietische legers, welke, eerst afzonderlijk, daarna vereenigd, het rijk Juda aan den rand des afgronds brachten. Achaz riep, met verzaking van Jehova, de hulp in van den koning van Assyrië, destijds Teglathphalasar. Deze machtige vorst kwam Juda ontzetten, veroverde Syrië's hoofdstad Damascus, lijfde een deel van Israël's gebied in, doch maakte ook Juda aan zich schatplichtig. In het jaar 721, toen Sargon den troon van Assyrië besteeg, was Isaias getuige van de inneming van Samaria, de wegvoering van een aanzienlijk deel der tien stammen en den ondergang van het rijk Israël. Achaz' opvolger op den troon van Juda, Ezechias, was een even schitterend voorbeeld van deugd als zijn vader een vloekwaardig monster van boosheid geweest was. Hij greep het euvel van Juda in den wortel aan, door de afgoderij naar vermogen uit te roeien, den tempel des Heeren, onder Achaz ontwijd, in eere te herstellen en het verbond met Jehova plechtig te vernieuwen. Weldra keerde dan ook, onder Gods zegen, de voorspoed in Juda terug; Ezechias weigerde nog langer de schatting aan Assyrië te betalen en versloeg de hem aanvallende Philistijnen. Toch bleef Juda nog lijden onder de gevolgen van Achaz' goddeloos bestuur, zich openbarend èn in de afgodische gezindheid van velen zijner onderdanen, welke door den aan Jehova getrouwen koning nauwelijks kon worden onderdrukt, èn in het Gods volk onwaardige streven zijner naar een Egyptisch verbond hunkerende staatslieden. Nadat Ezechias reeds geruimen tijd over Juda geregeerd had, overviel hem eene doodelijke ziekte; door Isaias' tusschenkomst op wonderdadige wijze daarvan genezen, ontving hij de belofte, dat zijn leven nog met vijftien jaar zou worden verlengd. Het was bij deze gelegenheid, dat een Babylonisch gezantschap te Jerusalem kwam onder voorwendsel Ezechias met het herstel zijner gezondheid geluk te wenschen, in werkelijkheid echter, naar het schijnt, om hem over te halen tot een bondgenootschap tegen Assur. Ezechias toonde aan die gezanten zijne schatten; maar dat pralen en dat heulen met heidensche machten werd aanstonds gewroken: Isaias voorspelde den koning de Babylonische ballingschap. - Ten jare 705 werd Sargon in het bestuur van Assyrië opgevolgd door Sennacherib. Zoodra deze Babylonië had overwonnen, kwam hij in 701 met een ontzettend groot leger naar zuidwestelijk Azië om de volkeren van Chanaän en Philistea te straffen, die met Egypte en Ethiopië tegen hem hadden samengespannen, ten einde het hun door  Sargon opgelegde juk af te werpen. Tot de vijanden van Assyrië behoorde ook Ezechias, sedert hij geweigerd had nog langer de door Teglathphalasar eertijds opgelegde schatting te betalen. Maar ook toen bleek Jehova's machtige bescherming ter gunste van den godvreezenden Ezechias. Want wat Isaias herhaaldelijk voorspeld had, ging in vervulling: de engel des Heeren versloeg in één nacht honderd vijf en tachtig duizend krijgers van het Assyrische leger.</p>
<p>De <hi type="italic">inhoud</hi> van Isaias' zes en zestig hoofdstukken wordt beheerscht door de hoofdgedachte, welke de naam van den profeet zelf uitdrukt: ‘het heil van Jehova’. Sion en de heidensche volkeren zullen langs den weg van Gods gerichten komen tot het heil, dat in en door den Messias voltooid moet worden; wat I 27 gezegd wordt van Sion, geldt voor al de volkeren: <hi type="italic">door gericht bekeering en verlossing.</hi> De Messias is gestadig het middelpunt van Isaias' verheven gedachten. Na het eerste hoofdstuk, dat als <hi type="italic">inleiding</hi> den inhoud der profetieën: zonde, tuchtiging en verlossing, aangeeft, volgen <hi type="italic">de twee hoofddeelen,</hi> welke, niet ten onrechte, het Boek der bedreigingen (II-XXXVII) en het Boek der vertroostingen (XXXVIII-LXVI) genoemd zijn.</p>
<p><hi type="italic">Het eerste Boek</hi> bevat vier onderdeelen of reeksen van profetieën. De eerste reeks (II-V) betreft hoogstwaarschijnlijk den tijd van koning Joatham: Sion, bestemd tot het geestelijk middelpunt der gansche wereld, ligt thans diep gedompeld in den afgrond van zedelijke en godsdienstige verdorvenheid; daarom zal Gods gericht het vernederen. Dan eerst zal het heil van den Messias heerlijk opspruiten.</p>
<p>De tweede reeks (VI-XII) wordt ingeleid door het roepingsvisioen (VI). De profetieën (VII, volg.), uitgesproken ten tijde van koning Achaz, betreffen hoofdzakelijk den Syrisch-Ephraïmietischen oorlog met zijne gevolgen. Isaias, door Achaz afgewezen, voorspelt, ten teeken van het behoud van David's huis, den Messias onder den naam Emmanuel. Syrië en Ephraïm zullen bezwijken onder de hand van Assur; ook Juda zal zwaar getuchtigd, doch van den ondergang gered worden ten wille van Emmanuel. God zal de trotsche macht van Assur vernietigen, maar het Rijk van Emmanuel doen bloeien, zoodat de verlosten een dankbaar lied zullen zingen.</p>
<p>De derde reeks (XIII-XXVII) bevat de profetieën tegen de heidensche volken. Die aan God vijandige machten zullen verbrijzeld worden, ten einde op de puinhoopen der menschelijke hoovaardij het Rijk van den Messias zich vestige, waarin ook voor de heidenen het heil is te vinden. In de rij der volken staat Babel voorop als vertegenwoordiger van alle God weerstrevende macht. Dan volgen Juda's naburen: Philistea, Moab en Damascus. Ook het verre Ethiopië en Egypte zullen Jehova's oppermacht erkennen. Na nog andere volken te hebben bedreigd, sluit Isaias deze reeks met eene forsche schildering van het wereldgericht, waardoor God verheerlijkt zal worden in den ondergang der boozen, in de zaligheid der verlosten, aan wie de profeet een heerlijk dank- en loflied in den mond legt.</p>
<p>De vierde reeks profetieën, uitgesproken ten tijde van koning Ezechias (XXVIII-XXXVII), strekt tot voorbereiding van Juda op den  inval der Assyriërs. Juda en zijn koning moeten vertrouwen op Jehova, die Sion zal behoeden; wee degenen, die, van God afvallig, op Egypte hun vertrouwen stellen. Reeds klinkt het triomflied op Assur's vernietiging. Met levendige kleuren worden de straffen des ongeloofs en de zegeningen van het geloovig vertrouwen op Sion's onvergankelijkheid en Jehova's bescherming gemaald. Aan het slot toont het verhaal van den veldtocht en van den val der Assyriërs de vervulling der voorafgaande voorzeggingen.</p>
<p><hi type="italic">Het tweede Boek.</hi> Als <hi type="italic">inleiding</hi> (XXXVIII-XXXIX) gaat vooraf het verhaal van Ezechias' ziekte en herstel, de aanleiding tot het Babylonisch gezantschap, bij welke gelegenheid Ezechias' ijdelheid gestraft werd door Isaias' voorspelling betreffende de Babylonische ballingschap. Want de verlossing uit deze ballingschap, voltooid door de geestelijke verlossing van den Messias, is het onderwerp van <hi type="italic">het Boek der vertroostingen.</hi> Het wordt door de tweemaal herhaalde uitspraak: ‘geen vrede is er voor de goddeloozen’ (XLVIII 22; LVII 21), welke, wat den zakelijken inhoud betreft, aan het einde van het Boek terugkeert (LXVI 24), in drie evenredige afdeelingen gesplitst, welker stof XL 2 wordt aangegeven.</p>
<p>1<hi type="super">o</hi> <hi type="italic">Voleindigd is de tuchtiging</hi> (XL-XLVIII). De belofte der dramatisch geschilderde verlossing onder de leiding van Jehova wordt bevestigd door de beschrijving van Gods almacht en wijsheid in tegenstelling met de dwaze afgoden (XL). De eerste verlosser is Cyrus; de voorspelling van diens komst is een blijk van Gods alwetendheid en van de nietigheid der afgoden (XLI). De andere verlosser, de Messias, treedt op onder den naam van dienstknecht des Heeren; om diens zegeningen zullen allen God loven (XLII 1-12). Dan worden beide verlossingen te zamen beschouwd (XLII 13 - XLIV 23). De profeet noemt Cyrus met name, verklaart de hem door God opgelegde taak: de omverwerping van Babylon's goden en van Babylon zelf, en besluit deze afdeeling met een hartelijke toespraak tot zijn volk (XLIV 24 - XLVIII).</p>
<p>2<hi type="super">o</hi> <hi type="italic">De schuld is vergeven</hi> (XLIX-LVII). Deze afdeeling is bijna uitsluitend gewijd aan de verlossing door den Messias. Vooraf gaat een algemeene beschrijving eerst van den dienstknecht des Heeren, die uit de diepste vernedering tot de hoogste heerlijkheid zal opstijgen, dan van zijn werk, te weten het vroeger onvruchtbare Sion thans met kinderen rijk gezegend (XLIX). Tegenover Sion's ongehoorzaamheid schittert de onderworpenheid van den Messias (L). Beurtelings spreken dan de Messias, de profeet, God en weder de profeet over het werk der verlossing (LI-LII 12). Vervolgens verkondigt de profeet, als ware hij Evangelist, het lijden en sterven van den Messias ter uitwissching onzer zonden (LII 13 - LIII), de vruchten van diens dood in Sion's heerlijke herschepping (LIV), waartoe alle volkeren worden opgeroepen (LV-LVI 8). Eene strenge tuchtrede tot Isaias' goddelooze tijdgenooten is het slot dezer gewichtige afdeeling (LVI 9 - LVII).</p>
<p>3<hi type="super">o</hi> <hi type="italic">Heerlijke toekomst voor Jerusalem</hi> (LVIII-LXVI). Na vooraf de inwendige godsvereering als voorwaarde des heils te hebben beschreven (LVIII), belijdt de profeet de zonden van zijn volk, waartegenover de Heer als wreker of als verlosser zal optreden (LIX). Luisterrijke verheerlijking van Jerusalem (LX) door den dienstknecht des Heeren, die zijn volk komt verlossen en verblijden (LXI). Met vurige begeerte moet Sion naar die verlossing haken (LXII). De Messias zegepralend op zijne vijanden. Een dank- en smeekgebed van den profeet om ontferming over zijn thans door God verlaten volk (LXIII), ten einde de heerlijkheid des Heeren zich in genade openbare (LXIV). Gods antwoord op die bede: de heidenen zoeken God met ijver, Israël blijft hardnekkig, slechts een uitverkoren deel zal gered worden (LXV). Als besluit van Isaias' profetieën volgt eene schildering van het Rijk Gods hier en hiernamaals, waarvan de goddeloozen worden uitgesloten (LXVI).</p>
<p>Isaias' godspraken behooren, naar het getuigenis van alle kunstrechters der wereld, tot het meest voortreffelijke en meest aangrijpende wat in de dichterlijke Boeken der H. Schrift wordt aangetroffen. Verhevenheid en kracht, levendigheid en klaarheid zijn de meest in het oog vallende kenmerken van zijn stijl. De sierlijkheid zijner voorstelling ontaardt nimmer in overlading; hij beheerscht volkomen al zijne aandoeningen. Door de verscheidenheid zijner gaven behandelt hij op meesterlijke wijze elk zijner onderwerpen naar zijnen aard. Hij is derhalve niet slechts de koning van Israël's profeten om het gewicht en de verhevenheid zijner gezichten; hij mag ook de koning van Israël's dichters genoemd worden.</p>
<p>De zes en zestig hoofdstukken van dit profetisch boek vormen een geordend geheel; dit bleek reeds eenigermate uit de inhoudsopgave en zal duidelijker worden uit den tekst zelven met de aanteekeningen. Daar is inderdaad eenheid in dit boek, strenge eenheid, welke op <hi type="italic">een en denzelfden schrijver</hi> wijst. Hem noemt de overlevering aller eeuwen Isaias, Amos' zoon: hij heeft dit geheele boek geschreven en waarschijnlijk ook gerangschikt in de orde, waarin de Bijbel het ons aanbiedt. Wel is waar wordt door niet weinigen buiten de Kerk beweerd, dat nauwelijks een derde gedeelte dezer profetieën van Isaias afkomstig zou zijn. Zoo zou het tweede deel, het zoogenaamde Boek der vertroostingen (XL-LXVI), uit de laatste jaren der Babylonische ballingschap dagteekenen, omdat de schrijver doorloopend zijn standpunt inneemt in het Babylonisch-Perzische tijdperk, terwijl toch Isaias ongeveer eene eeuw vóór den bloeitijd van het Babylonische rijk geleefd heeft. Evenzoo redeneert men ten opzichte van de profetieën in het eerste deel, die denzelfden historischen achtergrond schijnen te onderstellen of verwachtingen en denkbeelden uitspreken, welke ten tijde van Isaias natuurlijkerwijze niet konden aanwezig zijn. Hiertoe behooren de profetieën betreffende den ondergang van Babel (XIII, XIV, XXI 1-10), den terugkeer der ballingen (XI 10 - XII, XXXIV, XXXV), de aankondiging van het wereldgericht (XXIV-XXVII), verder nog XXXII, XXXIII en de historische hoofdstukken XXXVI-XXXIX. In het algemeen kan men zeggen, dat al die profetieën aan Isaias worden ontzegd, welke eene verdere toekomst voorspellen en deze als reeds tegenwoordig met levendige kleuren schilderen. Dergelijke voorspellingen immers behooren tot de bovennatuurlijke verschijnselen, welke de ongeloovige wetenschap niet wil aanvaarden. Echter wordt deze reden, de voornaamste der  ontkennende critiek, zelden openlijk uitgesproken; gewoonlijk blijft zij verborgen achter schijnschoone bewijzen, welke aan het verschil van taal en stijl enz. ontleend heeten. Het zij voor ons doel voldoende in het kort de gronden aan te geven, waarop de overtuiging steunt, dat het Boek van Isaias waarlijk hem en hem alleen tot schrijver heeft, en waarom het niet aangaat te beweren, dat zijn geschrift uit een aantal schriften van verschillende hand uit verschillende eeuwen zou zijn samengesteld.</p>
<p>Op de eerste plaats geldt hier het historische getuigenis aller eeuwen. Ten tijde van Christus behoorden de godspraken van het tweede deel tot ‘het Boek van den profeet Isaias’ (vgl. Isai. LXI met Luc. IV 17, volg.). Omstreeks twee eeuwen te voren prijst de schrijver van Ecclesiasticus (XLVIII 25-28) ‘den grooten profeet’ Isaias, die ‘de treurenden in Sion troostte en verkondigde wat verborgen was, voordat het geschiedde’, een, ook volgens de bekentenis veler tegenstanders, stellig getuigenis voor het bestaan van den geheelen Isaias in dien tijd. Doch reeds vroeger was, blijkens de Grieksche vertaling der Zeventigen, het gansche boek in zijn tegenwoordigen vorm voorhanden. Redenen genoeg om te besluiten, dat de verzamelaar der HH. Boeken, die ten tijde van Esdras of daaromtrent leefde, al deze profetieën in hare volmaakte rangschikking als het geschrift van Isaias heeft opgenomen. Met hoe groote zorgvuldigheid en nauwkeurigheid die verzamelaar te werk ging in het onderscheiden der heilige geschriften, blijkt o.a. uit het boek der twaalf kleine profeten, waarin ook de profetieën van geringen omvang, b.v. die van Abdias, afzonderlijk en onder den naam van den profeet werden gerangschikt.</p>
<p>Maar nog hooger kunnen wij opklimmen. De profeten, die vóór het midden der ballingschap zijn opgetreden, hebben ook die profetieën, welke op het einde der ballingschap of daarna geschreven heeten, gekend en nagevolgd. Slechts enkele voorbeelden kunnen hier worden aangehaald. Zoo herhaalt b.v. Sophonias (II 15) bijna woordelijk Isai. XLVII 7, 8, 10. Duidelijker toont Jeremias, dat hem de profetieën van Isaias' tweede deel bekend zijn: vgl. Jer. X 1-16 met Isai. XLIV 12-15; Jer. XXX 10; XLVI 27 met Isai. XLIII 1-6; Jer. XXXIII 3 met Isai. XLVIII 6: de navolging is hier zoo onweersprekelijk, dat, volgens de tegenstanders, de zoogenaamde deutero-Isaias of een zijner tijdgenooten deze teksten in het boek van Jeremias zou hebben ingeschoven. Hetzelfde wordt door hen ondersteld omtrent Jeremias' profetie tegen Babel (L, volg.); want ook deze heeft groote overeenkomst met Isai. XLVI.</p>
<p>Het tot dusver aangevoerde getuigenis der overlevering wordt bevestigd door <hi type="italic">het bevelschrift van Cyrus</hi>, waarbij aan de Joden vrijheid gegeven werd om naar hun vaderland terug te keeren en den tempel te herbouwen, zie I Esdr. I 2, volg.; II Par. XXXVI 23. Vorm en inhoud van dit bevelschrift laten zich alleen verklaren door de onderstelling, dat Cyrus na de verovering van Babel met de aloude godspraken van Isaias (XLI 2-4, 25; XLIV 28; XLV 1-6, 13; XLVI 11; XLVIII 13) bekend werd gemaakt en daarin zijne eigen overwinningen voorspeld en zijne roeping ten aanzien van Israël aangewezen zag. Flavius Josephus  nu (Arch. Jud. XI 1 § 1, 2) bericht, dat Cyrus zich inderdaad door het lezen van die voorspellingen van Isaias heeft laten bewegen om te doen, wat de God van Israël van hem gevorderd had.</p>
<p>Ook <hi type="italic">in de profetie zelve</hi> zijn niet weinige kenteekenen aanwezig, welke er op wijzen, dat de zeven en twintig laatste hoofdstukken niet tegen het einde der ballingschap, maar reeds lang te voren zijn geschreven. Vele zijn de teksten, waarin de profeet Jehova's almacht en alwetendheid bewijst juist uit zijne voorspellingen omtrent Israël's verlossing door Cyrus. Plechtig daagt hij (XLI 21-29) de afgodendienaars uit, om 1<hi type="super">o</hi> vroegere en thans reeds vervulde voorspellingen hunner goden aan te halen, opdat hieruit de wezenlijkheid dier goden blijke; om 2<hi type="super">o</hi> de toekomst duidelijk te voorspellen, opdat het kenbaar zij, dat hunne goden werkelijk bestaan. Hij gaat blijkbaar uit van het aan iederen Israëliet bekende feit, dat Jehova zelf aan dien dubbelen eisch voldaan heeft. Werkelijk geeft dan (v. 25) Jehova de voorspelling aangaande Cyrus en legt er (v. 26) nogmaals den nadruk op, dat Cyrus' optreden en zegepraal <hi type="italic">van den beginne</hi>, <hi type="italic">van den aanvang af</hi> door Hem voorspeld zijn, opdat Hij alleen als de ware God zou erkend worden. Tot zevenmaal toe wordt die bewijsvoering herhaald (zie XLII 9; XLIII 9-13; XLV 19-21; XLVI 8-13; XLVIII 5-7, 14-16). Leg nu die profetieën in den mond van iemand, die leefde toen Cyrus reeds zijn zegetochten had begonnen en de verovering van Babel naar menschelijke berekening was te verwachten. Wij vragen het: wie alsdan op zoo plechtstatigen toon was komen verzekeren, dat de voorspelling dier gebeurtenissen Jehova's alwetendheid ter beschaming der afgodendienaars aantoonde, zou hij niet door iederen Israëliet als een bedrieger of een dwaas zijn uitgekreten?</p>
<p>Niet zeldzaam zijn bovendien in XL-LXVI de zinspelingen op toestanden uit den tijd van Isaias. Zoo b.v. onderstellen XL 2, 9; XLI 27; LXII 6 het voortbestaan van Jerusalem; volgens LXVI 1, 6, 7 is de tempel nog in stand en de hoofdstad nog bevolkt, terwijl in v. 4 (zie ook LVII 11-13) de ballingschap nog in de toekomst ligt. In LVI 9 worden de heidenen geroepen Israël's zonden te komen straffen, vooral de zonden der leidslieden (v. 10-12), welke op dezelfde wijze als Isai. V beschreven worden. Hoe kon een profeet op het einde der ballingschap, na LXV 3, 4 Israël's afgoderij te hebben beschreven, in v. 6 God aldus doen spreken: ‘Ik zal niet zwijgen’, d.i. de zonden niet langer ongestraft laten? Opmerkenswaardig is ook de bestrijding der afgoderij, die in XL-XLVI een zeer belangrijke plaats inneemt. Voorzeker onthielden zich de ballingen niet geheel en al van afgoderij (vgl. Ezech. XIV 1-8), doch, vooral tegen het einde der ballingschap, bezoedelden zij zich daarmede niet in die mate, welke een zoo herhaalde en zoo nadrukkelijke bestrijding zou rechtvaardigen. In den tijd echter, waarin Isaias optrad, was eene dergelijke bestraffing nuttig en noodzakelijk.</p>
<p>Wat aangaat het verschil in taal en stijl, dat als reden wordt aangegeven, waarom niet aan Isaias alles kan worden toegeschreven, daaromtrent zij opgemerkt, dat valt er inderdaad eenig verschil tusschen het eerste en het tweede deel te bespeuren, dit voldoende wordt verklaard hetzij door den aard van het hier behandelde onderwerp, hetzij door  den leeftijd van den profeet, die het tweede gedeelte waarschijnlijk in hoogen ouderdom heeft te boek gesteld en niet eerst mondelings heeft voorgedragen. Overigens is er bij dat verschil ook niet geringe overeenkomst in het gebruik van een aantal woorden en spreekwijzen enz. Deze overeenkomst in taal en stijl is zelfs zoo opmerkelijk, dat om de bewering staande te houden, welke verschillende schrijvers aanneemt, telkens een andere, even onbewezen bewering moet dienst doen, te weten dat die andere schrijvers den waren Isaias hebben nagebootst en zich zijne spreekwijzen en uitdrukkingen hebben eigen gemaakt.</p>
<p>Het <hi type="italic">canoniek en goddelijk gezag</hi> van Isaias' profetieën behoeft geen nadere verklaring. Geen profeet wordt in de H. Schrift van het Nieuwe Verbond veelvuldiger aangehaald en heeft met meer duidelijkheid onder goddelijke ingeving den Messias en zijn Rijk voorspeld.</p>
<chapter osisID="Isa.1"> 
 

<title>Hoofdstuk I.</title>
<p>Aanklacht tegen het volk en zijne hoofden (v. 2-9); verwerping van zijn bloot uitwendigen eeredienst (v. 10-20); door een streng gericht zal Jerusalem gelouterd worden, om weder de stad Gods te zijn (v. 21-31).</p>
<verse osisID="Isa.01.1"><hi type="bold">G</hi>EZICHT van Isaias, den zoon van Amos, dat hij gezien heeft aangaande Juda en Jerusalem, in de dagen van Ozias, Joathan, Achaz en Ezechias, koningen van Juda<note n="1">Dit eerste opschrift (zie II 1) betreft het geheele boek. Met Juda wordt ook Jerusalem als hoofdstad afzonderlijk vermeld; beide omvatten hier in hunne letterlijke en typische beteekenis het Rijk Gods van het Oude en het Nieuwe Verbond, waarmede de godspraken betreffende de heidensche volken eveneens in betrekking staan. Zie over de hier genoemde koningen de Inleiding. Dit eerste hoofdstuk is de voorrede tot het geheele boek; in drie strophen (v. 2-9, v. 10-20, v. 21-31) wordt de algemeene inhoud der volgende profetieën - schuld, straf en verlossing - driemaal aangegeven.</note>.</verse>

<verse osisID="Isa.01.2"> Hoort, gij hemelen, en neem ter oore, gij aarde, want de Heer heeft gesproken<note n="2">Deze plechtige aanhef herinnert aan het lied van Moses Deut. XXXII 1. Hemelen en aarde, eenmaal getuigen van het verbond op Sinaï, zijn thans voor Gods rechterstoel getuigen van Israël's ondankbaarheid en zullen eenmaal werktuigen zijn van zijn wraakgericht.</note>: Kinderen heb ik opgevoed en hoog verheven; zij echter hebben Mij versmaad<note n="3">Gods aangenomen kinderen waren de Israëlieten volgens Exod. IV 22, opgevoed door de Wet en de profeten, hoog verheven door vele weldaden en wonderen; zij hebben Mij versmaad, Hebr.: ‘zijn van Mij afvallig geworden’ vooral door afgoderij.</note>.</verse>

<verse osisID="Isa.01.3"> Het rund kent zijnen eigenaar en de ezel de kribbe zijns meesters; Israël echter heeft Mij niet gekend en mijn volk heeft het niet begrepen<note n="4">Wie zijn meester en weldoener was.</note>.</verse>

<verse osisID="Isa.014 ">Wee over de zondige natie, het volk beladen met ongerechtigheid, het verdorven zaad, de misdadige zonen! Verlaten hebben zij den Heer, gelasterd den Heilige van Israël, rugwaarts zijn zij afgeweken<note n="5">Natie, Hebr. goi, de gewone benaming der heidenen: een heidensch volk is het door roeping heilige Israël geworden, het heilige nakroost der heilige aartsvaders werd het verdorven zaad van boosdoeners. Den Heilige van Israël noemt Isaias bij voorkeur Jehova, dewijl hij in het visioen zijner roeping (VI 3) den Heer door de hemelingen driewerf heilig hoorde prijzen en zijne profetie inzonderheid strekt om de heiligheid op aarde in en door zijn volk te herstellen.</note>.</verse> 


<verse osisID="Isa.01.5"> Waarop zal Ik u nog verder slaan, u die overtreding op overtreding laadt? Geheel het hoofd is krank en geheel het hart is ziek.</verse>

<verse osisID="Isa.01.6"> Van voetzool tot schedel is aan hem geen gezondheid: wond en striem en gezwollen buil; zij is niet verbonden noch met geneesmiddel geheeld noch met olie gelenigd<note n="6">Het schuldige en reeds zwaar door God getuchtigde Israël is hier voorgesteld als een met wonden overdekt persoon, die nog voortdurend nieuwe slagen verdient. De beeldspraak wordt door Isaias, volgens zijne gewoonte in het volgende verklaard. - In de H. Liturgie zijn deze woorden toegepast op het door geeselslagen doorwonde lichaam van den lijdenden Verlosser.</note>.</verse>

<verse osisID="Isa.01.7"> Uw land is verwoest, uwe steden zijn verbrand met vuur; uw akkerland verslinden vreemdelingen onder uwe oogen, en het wordt geteisterd gelijk bij vijandelijke verwoesting.</verse>

<verse osisID="Isa.01.8"> En de dochter Sion blijft over als een hutje in den wijngaard en als een nachtverblijf in het komkommerveld en als eene stad, die vernield wordt<note n="7">Hebr.: ‘als een belegerde stad’, wel is waar niet ingenomen, maar te midden van het verwoeste land berooid en verlaten. Hierop ziet de vergelijking met het verlaten hutje, dat in den laten herfst in den eenzamen wijnberg of op het afgeoogste komkommerveld achterblijft. Jerusalem, om zijn voornaamsten heuvel Sion genaamd, heet, naar Oostersche spreekwijze, dochter des lands.</note>.</verse>

<verse osisID="Isa.01.9"> Hadde niet de Heer der heerscharen ons een zaad<note n="8">Hebr.: ‘een gering overblijfsel’, waaruit volgens Gods beloften de Messias en zijn Rijk zouden voortkomen. Heer der heerscharen, zie Osee XII 5.</note> overgelaten, als Sodoma waren wij geworden en als aan Gomorrha zouden wij gelijk zijn.</verse>

<verse osisID="Isa.01.10"> Hoort het woord des Heeren, vorsten van Sodoma, neemt ter oore de wet van onzen God, volk van Gomorrha<note n="9">Tweede strophe, waarin de schuld des volks weder op den voorgrond staat. Onverschrokken noemt de profeet Juda's vorsten of leidslieden en het gansche volk bedorven als Sodoma en Gomorrha, die om hunne bedorvenheid spreekwoordelijk waren.</note>.</verse>

<verse osisID="Isa.01.11"> Waartoe dient Mij de menigte</verse> 
<verse osisID="Isa.01.1">uwer slachtoffers, zegt de Heer? Verzadigd ben Ik; de brandoffers van rammen en het vet van mestkalveren en het bloed van varren en van lammeren en van bokken wil Ik niet<note n="10">Met afschuw verwerpt God hun louter uitwendigen eeredienst, waarmede zij hunne zonden voor God wilden bedekken en heiligheid huichelden. Dwaselijk wil men hieruit besluiten, dat destijds de wetten aangaande de offers niet bestonden; eer het tegendeel volgt er uit.</note>.</verse>

<verse osisID="Isa.01.12"> Wanneer gij kwaamt voor mijn aangezicht, wie vorderde dit van uwe handen, dat gij zoudt rondwandelen in mijne voorhoven<note n="11">God spreekt met verachting van het tempelbezoek, dat die onboetvaardige zondaars op de hoogtijden volgens Exod. XXIII 17 of op andere dagen brachten. Het was voor Hem niets dan rondwandelen in de voorhoven of deze ‘plattreden’ (Hebr.).</note>?</verse>

<verse osisID="Isa.01.13"> Brengt voortaan geen spijsoffer des bedrogs; het reukwerk is Mij een gruwel<note n="12">Spijsoffer, Hebr. mincha, dat de Vulgaat veelal door sacrificium vertaalt, is de naam van het spijsoffer (vgl. Mal. I 11), dat met toevoeging van reukwerk of wierook op het altaar verbrand werd (Lev. II). Dat offeren echter was bedrog, daar het eene toewijding aan God huichelde, die niet werkelijk bestond. Daarom was dat reukwerk voor God als een gruwelijke stank.</note>. Nieuwemaan en sabbat en andere feesten duld Ik niet; goddeloos zijn uwe bijeenkomsten.</verse>

<verse osisID="Isa.01.14"> Uwe kalenden<note n="13">Kalenden, d.i. de eerste dagen der nieuwe maan - in het Hebr. hetzelfde woord, dat in v. 13 met nieuwe maan vertaald is -, waren bij de Israëlieten geboden feestdagen, waarop bijzondere offers waren voorgeschreven, vgl. Num. XXVIII 11.</note> en uwe hoogtijden haat mijne ziel; zij zijn Mij tot last geworden, Ik ben moede ze te dragen.</verse>

<verse osisID="Isa.01.15"> En wanneer gij uwe handen uitstrekt, zal Ik mijne oogen afwenden van u; en wanneer gij uw gebed vermenigvuldigt, zal Ik het niet verhooren; want uwe handen zijn vol bloed<note n="14">Het uitstrekken der handen bij het bidden is van oudsher gebruikelijk; het duidt aan, dat de biddende als gereed staat ter ontvangst der hemelsche gaven. Vol bloed, bezoedeld met onschuldig vergoten bloed, met allerlei onrecht en gewelddadigheid. Die zondige werken waren het bewijs, dat hunne lange en herhaalde mondgeboden niet voortkwamen uit een boetvaardig hart.</note>.</verse>

<verse osisID="Isa.0116 ">Wascht u, weest rein, neemt het booze uwer gedachten weg van vóór mijne oogen, houdt op kwaad te doen<note n="15">Vermaning tot bekeering onder het beeld van wassching enz. Gedachten, Hebr. ‘daden’.</note>!</verse> 


<verse osisID="Isa.01.17"> Leert wel te doen, zoekt de gerechtigheid, komt den verdrukte te hulp, doet recht aan den wees, verdedigt de weduwe!</verse>

<verse osisID="Isa.01.18"> En komt en klaagt Mij aan, zegt de Heer: Al waren uwe zonden als karmozijn, als sneeuw zullen zij wit worden; en al waren zij rood als vermiljoen, als wol zullen zij blank zijn<note n="16">Klaagt Mij aan, als Ik u dan niet verhoor; Hebr: ‘laten wij met elkander richten’. Hoe schittert hier Gods barmhartigheid en de kracht zijner ontfermende liefde! - Voor karmozijn en vermiljoen heeft de grondtekst tweemaal karmozijn, een roode verfstof (zinspeling op het bloed in v. 15). Vgl. Exod. XXV noot 2.</note>.</verse>

<verse osisID="Isa.01.19"> Indien gij goedwillig zijt en naar Mij hoort, zult gij het goede des lands eten.</verse>

<verse osisID="Isa.01.20"> Maar zoo gij onwillig zijt en Mij tot gramschap uittart, zal het zwaard u verslinden; want de mond des Heeren heeft gesproken<note n="17">God stelt in hunne keuze zegen of straf; vgl. Deut. XXX 15, 19.</note>.</verse>

<verse osisID="Isa.01.21"> Hoe is zij geworden tot eene boeleerster, de trouwe stad, vervuld van recht? Gerechtigheid woonde in haar, nu echter moordenaars<note n="18">Derde strophe, die, evenals de eerste (v. 2) en tweede (v. 10) aanvangt met de bedorvenheid van Juda. Boeleerster: Israël, door het Sinaïtisch verbond de bruid des Heeren, had geestelijk overspel bedreven door afgoden in plaats van Jehova aan te hangen; zie Osee I noot 2. Zij was voorheen, onder David, Asa, Josaphat enz., de aan God trouwe stad, waarin alles volgens den maatstaf van het recht geschiedde, zoodat gerechtigheid, d.i. heiligheid, daar eene vaste woonplaats had, en nu!</note>!</verse>

<verse osisID="Isa.01.22"> Uw zilver is veranderd in schuim, uw wijn is gemengd met water<note n="19">Zilver en wijn, de adel des volks, de overheid. Zij was ontaard tot schuim, de onreine bestanddeelen van gesmolten edel metaal, en tot van zijne kracht beroofden wijn. Dit verklaart Isaias naar zijne gewoonte in het volgende vers.</note>!</verse>

<verse osisID="Isa.01.23"> Uwe vorsten zijn trouweloozen, genooten van dieven; allen hunkeren naar geschenken, jagen naar belooningen. Den wees doen zij geen recht, en de zaak der weduwe treedt niet voor hen.</verse>

<verse osisID="Isa.01.24"> Derhalve spreekt de Heer, de God der heerscharen, de sterke van Israël: Ha! troosten zal Ik Mij aan mijne vijanden en Ik zal Mij wreken op mijne tegenstrevers<note n="20">Plechtig klinkt hier de volle titel van Israël's God, sterk in het zegenen en in het straffen. Troosten is op menschelijke wijze van God gezegd, want 's menschen natuur vindt in wraak troost en voldoening.</note>.</verse> 


<verse osisID="Isa.01.25"> En mijne hand zal Ik keeren tegen u, en tot louterens toe zal Ik uitkoken uw schuim en afscheiden zal Ik al uw tin<note n="21">Tin beteekent hier hetzelfde als schuim (zie noot 19). Het gericht over Juda zal eene loutering zijn ten ondergang voor de boozen, ten heil voor de goeden.</note>.</verse>

<verse osisID="Isa.01.26"> En herstellen zal Ik uwe rechters, gelijk zij voorheen waren, en uwe raadslieden als oudtijds; daarna zult gij heeten de stad van het recht, de trouwe stad<note n="22">De zin is: Ik zal u weder rechters en raadslieden geven zooals Moses, Josue, Samuel, David enz. waren. Daarna enz., zie noot 18. Deze voorspelling ging reeds in vervulling onder Zorobabel, Esdras enz., vooral echter in het Rijk van den Messias.</note>.</verse>

<verse osisID="Isa.01.27"> Sion zal door gericht verlost worden en men zal het herstellen door gerechtigheid<note n="23">Verlossing zal er zijn voor Sion, maar slechts door gericht of gerechtigheid, d.i. door middel van Gods strafgerichten, die het betere deel tot inkeer zullen brengen.</note>.</verse>

<verse osisID="Isa.01.28"> En verpletteren zal Hij de boosdoeners en de zondaars te gader; en die den Heer verlaten hebben, zullen vergaan<note n="24">Aan de verstokte zondaars zal het gericht ten ondergang strekken.</note>.</verse>

<verse osisID="Isa.01.29"> Want te schande zullen zij worden om de afgoden, aan wie zij geofferd hebben<note n="25">Hebr.: ‘om de terpentijn-’ of liever ‘eikeboomen, waarin gij uw behagen schept’: onder die boomen of in aan de afgoden toegewijde bosschen en hoven pleegden zij in navolging der heidensche naburen afgoderij (vgl. IV Reg. XVI 4; Mich. V 13). Te schande en schaamrood, als de prangende nood hen van de onmacht en de ijdelheid hunner afgoden op gevoelige wijze zal overtuigen.</note>; en schaamrood zult gij worden om de hoven, die gij hadt uitverkozen,</verse>

<verse osisID="Isa.01.30"> wanneer gij wordt als een eik met afvallende bladeren en als een hof zonder water<note n="26">M.a.w. wanneer het aanstaande wraakgericht u van alles zal berooven en aldus gelijk maken aan de door den vijand verwoeste heilige boomen en gewijde hoven.</note>.</verse>

<verse osisID="Isa.01.31"> En uwe sterkte zal zijn als gloeiende asch van hennepdraden en uw werk als een vuurvonk; en branden zullen beide te zamen, en niemand zal er zijn om te blusschen<note n="27">Uw werk, d.i. uwe zondige daden, zal zijn als een vuurvonk, welke op uwe sterkte, d.i. uwe vestingwerken, rijkdommen enz., als op hennepdraden zal nedervallen en een onbluschbaren brand veroorzaken.</note>.</verse>

</chapter>


<chapter osisID="Isa.2"> 
 

<title>Hoofdstuk II.</title><p>Sion, het geestelijk middelpunt aller volken (v. 1-5). Het gericht over de hoovaardij (v. 6-22).</p>


<verse osisID="Isa.02.1"> Het woord, dat Isaias, de zoon van Amos, gezien heeft aangaande Juda en Jerusalem<note n="28">Dit opschrift (zie I 1) betreft alleen de hier volgende eerste reeks profetieën (II-V), welke zeer waarschijnlijk zijn uitgesproken gedurende de regeering van Joatham. Onder dien vorst genoot Juda welvaart, ten gevolge van den langdurigen vrede, en vergat het, zooals gewoonlijk, God in allerlei uitspattingen en misdrijven. De reeks begint (II 2-5) en eindigt (IV 2-6) met het verheerlijkte Sion. Tusschen deze twee lichtpunten plaatst de profeet den donkeren achtergrond van zedelijke en godsdienstige verdorvenheid, welke om wraak ten hemel riep. Dit tafereel wordt ten slotte (V) samengevat in het lied van den wijngaard.</note>.</verse>

<verse osisID="Isa.02.2"> En in de laatste dagen zal de berg van het huis des Heeren gevestigd zijn op de kruin der bergen, en hij zal zich verheffen boven de heuvelen; en alle natiën zullen tot hem stroomen.</verse>

<verse osisID="Isa.02.3"> En vele volkeren zullen komen en zeggen: Komt en laat ons opgaan naar den berg des Heeren en naar het huis van Jacob's God; en Hij zal ons onderwijzen in zijne wegen, en wij zullen wandelen op zijne paden; want van Sion zal uitgaan de wet en des Heeren woord van Jerusalem.</verse>

<verse osisID="Isa.02.4"> En Hij zal de natiën richten en recht spreken over vele volken; en zij zullen hunne zwaarden omsmeden tot ploegscharen en hunne lansen tot sikkels; niet meer zal volk tegen volk het zwaard verheffen en niet langer zullen zij zich oefenen ten krijg<note n="29">Zie de aanteekeningen op Mich. IV 1-3, waar deze profetie van Sion's verheerlijking bijna woordelijk gevonden wordt. Waarschijnlijk heeft Isaias ze ontleend aan zijnen tijdgenoot Micheas, bij wien zij nauwer in het redeverband sluit.</note>.</verse>

<verse osisID="Isa.025 ">Huis van Jacob, komt en wandelen wij in het licht des Heeren<note n="30">Welaan, mijn volk, dat tot een zoo heerlijke toekomst zijt voorbestemd, laat ons door getrouwheid aan de wet en aan de openbaring (het licht) des Heeren ons daartoe voorbereiden. Want (v. 6, volg.) thans zijt gij die toekomst geheel en al onwaardig.</note>.</verse> 

<verse osisID="Isa.02.6"> Want verworpen hebt Gij uw volk, het huis van Jacob, omdat zij vol zijn gelijk weleer, en wichelaars hebben gelijk de Philistijnen, en vreemde kinderen aanhangen<note n="31">De profeet wendt zich tot God. Want verworpen, d.i. Gij staat gereed uw volk te verwerpen, omdat zij vol zijn van misdaden gelijk weleer in de woestijn, Hebr. ‘omdat zij vervuld zijn van het Oosten’, d.i. van Oostersch bijgeloof; deze lezing past goed bij het volgende: en wichelaars hebben gelijk de Philistijnen in het Westen. Vreemde kinderen enz., d.i. met uitlandsche volken verbonden sluiten, meer op hen dan op Jehova vertrouwend en zich blootstellend aan het gevaar van afgoderij.</note>.</verse>

<verse osisID="Isa.02.7"> Vol is het land van zilver en goud, en er is geen einde aan zijne schatten;</verse>

<verse osisID="Isa.02.8"> en vol is zijn land van rossen en ontelbaar zijn zijne strijdwagens<note n="32">Het opeenhoopen van schatten en het vermenigvuldigen van strijdrossen en wagens was verboden in Deut. XVII 16, 17; het geschiedde, omdat het geloof in en het vertrouwen op Jehova verdwenen waren: vgl. Ps. XIX 8; XLIII 4-7; Mich. V 10.</note>; en vol is zijn land van afgoden: het werk hunner handen aanbidden zij, hetgeen hunne vingeren gemaakt hebben.</verse>

<verse osisID="Isa.02.9"> En de mensch buigt zich neder en de man vernedert zich; vergeef het hun dus niet<note n="33">De mensch, Gods evenbeeld, de man, geboren om te heerschen, werpt zich neer voor stomme beelden, voor zijn eigen maaksel. Vergeef het niet, d.i. laat het niet ongewroken, eene ontboezeming van Isaias' ijver voor Gods eer.</note>!</verse>

<verse osisID="Isa.02.10"> Ga binnen in de rotskloof en verberg u in de aardgroeven voor het aanschijn van de verschrikking des Heeren en voor de heerlijkheid zijner majesteit<note n="34">De profeet ziet het wraakgericht (de verschrikking) des Heeren naderen en roept den zondaars toe, zich zoo mogelijk te verschuilen.</note>!</verse>

<verse osisID="Isa.02.11"> De trotsche oogen des menschen worden vernederd en neergebogen wordt de hoogheid der mannen, maar verheven de Heer alleen te dien dage<note n="35">Te dien dage, wanneer Gods heerlijkheid zich zal openbaren in het den zondigen mensch vernederende strafgericht.</note>.</verse>

<verse osisID="Isa.02.12"> Want er is een dag<note n="36">Een wraakdag, waarop alle menschelijke trotschheid zal vernederd worden; die hoovaardij wordt geschilderd in de volgende opsomming van al wat in de natuur hoog en verheven en sterk is.</note> van den Heer der heerscharen over al wie trotsch en hoogmoedig en over al wie vermetel is, en vernederd zal hij worden:</verse> 


<verse osisID="Isa.02.13"> en over alle cederen van den Libanon, de verhevene en rijzige, en over alle elken van Basan</verse>

<verse osisID="Isa.02.14"> en over alle hooge bergen en over alle verheven heuvelen</verse>

<verse osisID="Isa.02.15"> en over allen hoogen toren en over allen versterkten muur</verse>

<verse osisID="Isa.02.16"> en over alle Tharsis-schepen<note n="37">Groote zeeschepen, zooals die, welke naar Tartessus in Spanje voeren. Zie Jon. I 3; Ps. XLVII noot 8.</note> en over alles wat er schoons te zien is.</verse>

<verse osisID="Isa.02.17"> En neergebogen zal worden de trots der menschen en vernederd de hoogmoed der mannen, en verheven de Heer alleen te dien dage.</verse>

<verse osisID="Isa.02.18"> En de afgoden zullen geheel en al vermorzeld worden!</verse>

<verse osisID="Isa.02.19"> En men zal ingaan in rotsspelonken en in aardholen voor het aanschijn van de verschrikking des Heeren en voor de heerlijkheid zijner majesteit, wanneer Hij zal opstaan om de aarde te slaan.</verse>

<verse osisID="Isa.02.20"> Te dien dage zal de mensch de afgoden van zijn zilver wegwerpen en de beelden van zijn goud, welke hij zich gemaakt had om te aanbidden: mollen en vledermuizen<note n="38">Op den wraakdag zullen zij de ijdelheid hunner afgoden inzien en ze van spijt en schaamte wegwerpen. Die afgoden noemt de profeet spottend mollen enz.; wellicht geleken sommige afgoden daarop of aanbad men in Juda deze of dergelijke dieren in navolging van Egypte en Phenicië. Vgl. Ezech. VIII 10.</note></verse>

<verse osisID="Isa.0221 ">En hij zal binnentreden in de rotsspleten en in de steengroeven voor het aanschijn van de verschrikking des Heeren en voor de heerlijkheid zijner majesteit, wanneer Hij zal opstaan om de aarde te slaan</verse>

<verse osisID="Isa.02.22"> Laat af dan van den mensch, wiens adem in zijne neusgaten is, want verheven wordt hij geacht<note n="39">Laat af uw vertrouwen te stellen op den nietigen mensch, wiens leven afhangt van een vluchtigen adem, dien God elk oogenblik kan afsnijden. Want verheven enz. is spottend gezegd; beter wellicht vragenderwijze: Is hij waardig zoo hoog te worden geacht? Dit vers, dat in de Septuagint ontbreekt, werd door den H. Hiëronymus en anderen van den Messias verstaan: Laat af Hem te kwellen en te dooden, want al is Hij mensch, Hij is ook de verheven God. Zijn adem in zijne neusgaten is dan naar Hebr. opvatting het uiterlijk blijk van zijnen toorn tegen zijne haters.</note>!</verse>

</chapter>


<chapter osisID="Isa.3"> 
 

<title>Hoofdstuk III.</title>
<p>Het gericht over Juda en Jerusalem (v. 1-11), inzonderheid over de leidslieden (v. 12-15) en over Jerusalem's vrouwen (v. 16-24).</p>


<verse osisID="Isa.03.1"> Want zie, de Opperheer, de Heer der heerscharen, zal van Jerusalem en van Juda wegnemen den machtige en sterke, allen steun des broods en allen steun des waters<note n="40">Want geeft reden, waarom het vertrouwen op menschelijke steunsels ijdel is (II 22). Deze bedreiging paste vooral in die tijden van welvaart onder Joatham. Den machtige en sterke, Hebr.: ‘staf en steun’, d.i. alles wat tot steun des levens dient. Gebrek aan brood en water, aan de noodzakelijkste levensbehoeften zal er zijn, b.v. bij de belegering van Jerusalem door de Assyriërs, later door de Chaldeërs; vgl. Thren. II 12, 20.</note>,</verse>

<verse osisID="Isa.03.2"> den sterke en den krijgsman, den rechter en den profeet en den waarzegger en den oudste,</verse>

<verse osisID="Isa.03.3"> den hoofdman over vijftig en den aanzienlijke en den raadsman en den bekwame onder de bouwmeesters en den bedrevene in geheimzinnige spreuken<note n="41">De profeet somt dooreen allen op, die naar de schatting des volks in oorlog of vrede aan het gemeenebest ten steun zijn. Bouwmeesters werden door de Chaldeëers medegevoerd IV Reg. XXIV 14; Jer. XXIV 1. Den bedrevene enz., d.i. sluwe waarzeggers en bezweerders.</note>.</verse>

<verse osisID="Isa.03.4"> En knapen zal Ik hun geven tot vorsten en verwijfden zullen over hen gebieden<note n="42">Knapen niet zoozeer om hun leeftijd, als wel om hunne kortzichtigheid; zoodanige gebieders, die de ondergang zijn van den staat; vgl. Eccles. X 16.</note>.</verse>

<verse osisID="Isa.03.5"> En aanstormen zal het volk, man tegen man en ieder tegen zijn naaste, de knaap zal tegen den grijsaard opstaan en de geringe tegen den edele<note n="43">Door onderlinge verdeeldheid, burgeroorlog, oproer en verachting van het gezag zal het gemeenebest onvermijdelijk ten gronde gaan.</note>.</verse>

<verse osisID="Isa.03.6"> Want de man zal zijnen broeder aanklampen, den huisgenoot zijns vaders: Gij hebt een kleed, wees onze vorst, en die puinhoop zij onder uwe hand.</verse>

<verse osisID="Isa.03.7"> Hij zal antwoorden te dien dage, zeggende. Ik ben geen heelmeester en in mijn huis is brood noch kleed; stelt mij niet aan tot vorst des volks<note n="44">Een sprekend voorbeeld, hoe arm aan bezittingen en begaafdheden Juda zal worden te dien dage, d.i. op den wraakdag des Heeren: wie nog een kleed heeft, wordt aanzienlijk geacht en bekwaam om het roer van den diep vervallen staat (daarom een puinhoop geheeten) in handen te nemen. Den huisgenoot zijns vaders, d.i. nog bij zijn vader inwonende, Hebr. ‘in het huis zijns vaders’, waar broeders, die een eigen huisgezin hebben, bijeenkomen. Ik ben geen heelmeester (een nieuw beeld) om de diepe wonden van het maatschappelijk lichaam te genezen.</note>.</verse>

<verse osisID="Isa.03.8"> Want Jerusalem stort in en Juda valt ineen, dewijl hunne tong en hunne ondernemingen tegen den Heer zijn om te tarten de oogen zijner majesteit<note n="45">Met recht sprak gene van een puinhoop, want enz. De oogen enz., want Jehova woonde in hun midden.</note>.</verse>

<verse osisID="Isa.03.9"> Het voorkomen van hun gelaat zal hun antwoorden, en hunne zonde verkondigen zij luid als Sodoma en zij verhelen haar niet; wee over hunne ziel, want met onheilen wordt het hun vergolden<note n="46">Indien zij in hunne onbeschaamdheid vragen, waarom die straf over hen komt, zal het voorkomen van hun gelaat, waarop hunne zonden te lezen staan, hun antwoorden. Zie over hunne onbeschaamdheid als Sodoma Gen. XIX 5, 9. Want met onheilen enz., Hebr.: ‘want zij berokkenen zich zelven onheil’, door Gods wraak over zich af te trekken.</note>.</verse>

<verse osisID="Isa.03.10"> Zegt den rechtvaardige, dat het hem wel zal gaan, dat hij de vrucht zijner ondernemingen eten zal.</verse>

<verse osisID="Isa.03.11"> Wee den goddelooze, ten kwade, want het loon zijner handen zal hem geworden!</verse>

<verse osisID="Isa.03.12"> Mijn volk hebben zijne dwingelanden geplunderd, en vrouwen hebben hen beheerscht! Mijn volk, die u gelukkig noemen, zij bedriegen u, en het pad uwer schreden wroeten zij om<note n="47">De dwingelanden zijn hier de slechte leidslieden van Juda, aan wie de profeet (v. 12-15) hunne straf aankondigt. Vol medelijden met het mishandelde volk noemt hij het tweemaal mijn volk. Vrouwen spanden met hunne mannen samen. Die u gelukkig noemen, zijn de valsche profeten. Het pad van Gods geboden, waarop gij uwe schreden moest zetten, wroeten zij om, d.i. maken het onbegaanbaar; alzoo voeren zij het volk op dwaalwegen.</note>!</verse>

<verse osisID="Isa.03.13"> Gereed staat de Heer om te richten, en gereed staat Hij om de volken te richten<note n="48">M.a.w. de rechter aller volken zal ook de rechter zijn dier schuldige leidslieden.</note>.</verse>

<verse osisID="Isa.03.14"> De Heer zal ten gerichte komen met de oudsten zijns volks en diens vorsten; want gij, gij hebt den wijngaard afgeweid<note n="49">Want gij, gesteld tot bewakers van mijnen wijngaard, d.i. van het uitverkoren volk (Ps. LXXIX 9), gij hebt dien afgeweid, Hebr. ‘vernield’.</note>, en de roof des armen is in uw huis.</verse>

<verse osisID="Isa.03.15"> Waarom vertrapt gij mijn volk en verwondt gij het aangezicht der armen, zegt de Heer, de God der heerscharen?</verse>

<verse osisID="Isa.03.16"> En de Heer zeide<note n="50">Aankondiging van het gericht over de vrouwen van Jerusalem om haren hoogmoed, hare wulpschheid en weelde.</note>: Dewijl de dochteren van Sion trotsch zijn en rondwandelen met uitgestrekten hals en met lonkende oogen voorttreden en rinkelen, trippelen met haar voeten, en met gemaakten tred voortschrijden<note n="51">Uit behaagzucht rinkelen zij met de voetringen, die zij trippelend tegen elkander stooten. Voetringen van goud of zilver worden nog heden gedragen door dansende vrouwen in het Oosten.</note>,</verse>

<verse osisID="Isa.03.17"> daarom zal de Heer den schedel der dochteren van Sion kaal maken en zal de Heer haren haardos afsnijden.</verse>

<verse osisID="Isa.03.18"> Te dien dage zal de Heer wegnemen<note n="52">De pronkzucht en de weelde dier aanzienlijke vrouwen wordt thans geschilderd door de opsomming harer sieraden, waarvan zij zich op den wraakdag des Heeren willens of onwillens zullen ontdoen. De vertaling en verklaring dier sieraden loopt ver uit elkander, daar de gebruiken der Hebreërs in dit opzicht slechts bij gissing bekend zijn.</note> den tooi van het schoeisel en de maantjes<note n="53">Sieraden in den vorm van maantjes droeg men aan den hals; ze werden dikwerf uit bijgeloof als voorbehoedmiddelen gebezigd; zie Judic. VIII 21, 26.</note></verse>

<verse osisID="Isa.03.19"> en de halsketens en de snoeren en de armbanden en de kapsels</verse>

<verse osisID="Isa.03.20"> en de haarspelden en de voetketentjes<note n="54">Welke aan genoemde voetringen waren vastgemaakt en ze onderling verbonden; hiermede rinkelend trippelden zij voort enz., zooals in v. 16 gezegd is.</note> en de gordels en de reukfleschjes en de oorhangers</verse>

<verse osisID="Isa.03.21"> en de ringen en de op het voorhoofd hangende juweelen</verse>

<verse osisID="Isa.03.22"> en de feestgewaden en de manteltjes en de omslagdoeken en de doekspelden</verse>

<verse osisID="Isa.03.23"> en de spiegels en de halsdoeken en de haarbanden en de zomersjalen.</verse>

<verse osisID="Isa.03.24"> En in plaats van aangenamen geur zal er stank zijn en in plaats van den gordel een strik en in plaats van krullend haar kaalhoofdigheid en in plaats van borstlinten een boetezak<note n="55">De strik der gevangenschap; kaalheid ten gevolge van vijandelijke mishandeling. Boetezak, zie Joël I noot 14.</note>.</verse>

<verse osisID="Isa.03.25"> Ook uwe schoonste mannen zullen door het zwaard vallen, en uwe helden in den krijg<note n="56">Als arme weduwen zullen zij achterblijven.</note>.</verse>

<verse osisID="Isa.03.26"> En treuren en weeklagen zullen hare poorten, en eenzaam zal zij ter aarde nederzitten<note n="57">Bedoeld is Sion, de moeder dier weduwen, die met haar treuren zal. Hare poorten, waar die aanzienlijke mannen vergaderden, zullen weeklagen.</note>.</verse>

</chapter>


<chapter osisID="Isa.4">
 

<title>Hoofdstuk IV.</title><p>De echtelooze vrouwen (v. .1 Het gereinigde en beschermde Sion (v. 2-6).</p>


<verse osisID="Isa.04.1"> En grijpen zullen zeven vrouwen naar éénen man te dien dage, zeggende: Ons eigen brood zullen wij eten en met ons eigen gewaad zullen wij ons kleeden; alleen worde uw naam over ons genoemd; neem onzen smaad weg<note n="58">Dit vers behoort bij het vorige hoofdstuk. In de ontvolkte stad zal het gebrek aan mannen (III 25, 26) zoo groot zijn, dat zeven, d.i. vele, vrouwen zich te gelijk zullen opdringen aan eenen man, om zijnen naam te dragen, d.i. met hem te huwen. Zij willen afstand doen van haar recht op voeding en kleeding (vgl. Exod. XXI 10), om den smaad te ontgaan, van ongehuwd te blijven.</note>!</verse>

<verse osisID="Isa.04.2"> Te dien dage zal de spruit des Heeren in luister zijn en in heerlijkheid, en de vrucht des lands verheven, en een jubel voor hen, die behouden zullen zijn van Israël<note n="59">De profeet richt thans den blik in de verre toekomst. Hij stelt den luister en de heerlijkheid des Heeren in scherpe tegenstelling met den diep vernederden menschelijken trots (vgl. II 11, 17). Die vernedering zal het betere deel van Israël opwekken tot boete, welke de weg is tot verlossing (I 27). Deze echter zal eerst volle werkelijkheid worden door het optreden van den Messias, wiens dag of verschijning hier voorspeld wordt. Hem geeft Isaias hier den eigennaam van spruit des Heeren (zie Jer. XXIII 5; XXXIII 15; Zach. III 8; VI 12), omdat de Heer den Messias als een spruit zal doen opschieten uit den wortel van Jesse, zie XI 1; Hij wordt de spruit des Heeren geheeten om zijne innige betrekking tot den Heer (want Hij is de waarachtige Zoon van God). Verder wordt Hij de vrucht des lands genoemd, omdat Hij naar zijn menschelijke natuur uit den grond van het heilige land, uit het zaad van David zal opspruiten. Na en door het volbrachte werk der verlossing zal Hij in luister enz. zijn en zijne heerlijkheid mededeelen aan het door Hem verloste volk; dit laatste zegt de grondtekst duidelijker: ‘en de vrucht des lands zal ten sieraad en ten pronk zijn voor wie van Israël ontkomen zijn’. Deze heeten in het volgende vers de overblijfselen van Sion en Jerusalem, te weten ‘naar de verkiezing der genade’ Rom. XI 5.</note>.</verse> 


<verse osisID="Isa.04.3"> En het zal zijn: al wie achtergebleven is in Sion en overig is in Jerusalem, zal heilig heeten, al wie opgeschreven is ten leven in Jerusalem<note n="60">Heilig, d.i. Gode toegewijd en geheiligd door de rechtvaardigmaking Jerusalem is het Rijk van den Messias; als burger dier stad wordt men opgeschreven door het H. Doopsel ten eeuwigen leven.</note>,</verse>

<verse osisID="Isa.04.4"> als de Heer de onreinheden der dochteren van Sion afgewasschen en de bloedvlekken van Jerusalem weggevaagd zal hebben uit zijn midden door den geest des gerichts en den geest des vuurgloeds<note n="61">De bloedvlekken, zie I 15. Door den geest des gerichts, want door het gericht, waarin de geest Gods werkzaam is, zal Jerusalem worden gereinigd, zie I noot 23; door den vuurgloed zal het schuim van het edele metaal worden afgescheiden. Het strafgericht over de tegenwoordige zonden van Jerusalem's burgers, inzonderheid van de vrouwen, (de dochteren van Sion) is de noodzakelijke voorbereiding en de weg tot de geestelijke verlossing van Israël.</note>.</verse>

<verse osisID="Isa.04.5"> En scheppen zal de Heer over alle plaats van den berg Sion, en waar Hij wordt aangeroepen, een wolk des daags en rook, en glans van vlammend vuur des nachts<note n="62">Waar hij wordt aangeroepen, Hebr.: ‘en over zijne (Sion's) verzamelingen’, d.i. over alle volken, die, volgens II 2-4, naar Sion bijeenkomen ter vereering van God. De profeet zinspeelt op de wonderbare kolom, die Israël geleidde door de woestijn (Exod. XIII 21): des daags een wolk en rook, d.i. een wolk uit rook bestaande, en des nachts een vlammend vuur. Dat zinnebeeld van Gods tegenwoordigheid, dat de verbondstent bedekte (Num. IX 15) en op de vleugels der Cherubijnen boven de ark rustte, zal de Heer scheppen, door zijne almacht uitbreiden over alle plaats van den berg Sion, die hier (vgl. II 2, 3) het Rijk Gods van het Nieuwe Verbond beteekent. Dat zinnebeeld werd inderdaad volle werkelijkheid door de tegenwoordigheid van het menschgeworden Woord in het allerheiligste Sacrament op alle plaats der wereld.</note>; want over de gansche heerlijkheid zal beschutting zijn.</verse>

<verse osisID="Isa.04.6"> En eene tent zal er zijn tot schaduw des daags voor hitte, en tot beveiliging en schuilplaats voor onweder en voor regen<note n="63">Want, eene nadere verklaring dier beschermende tegenwoordigheid des Heeren. Over de gansche heerlijkheid, d.i. over het geheele Rijk, waarin Gods heerlijkheid zich openbaart, zal beschutting zijn, te weten een tent, die beschutting geeft en eene schuilplaats biedt. Hitte en onweder beteekenen de vijandelijke aanvallen, die het Rijk Gods en zijne burgers hebben te verduren.</note>.</verse>

</chapter>


<chapter osisID="Isa.5"> 
 

<title>Hoofdstuk V.</title><p>Het lied op den wijngaard (v. 1-7). Een zevenvoudig wee tegen de zonden van Juda (v. 8-23). De straf (v. 24-30).</p>


<verse osisID="Isa.05.1"> Zingen wil ik voor mijnen welbeminde een lied van mijnen verwant over zijnen wijngaard<note n="64">Het lied op den wijngaard doet de beschuldiging der vorige hoofdstukken nog beter uitkomen: tegenover Gods weldaden stelt het de ondankbaarheid des volks. Het lied, dat de profeet zingt voor zijnen welbeminde noemt hij naar het Hebr. tevens een lied ‘van mijnen welbeminde’, in zoover het den vriend van den profeet met betrekking tot diens wijngaard tot onderwerp heeft. Die vriend is de eigenaar van den wijngaard, is ‘de Heer der heerscharen’ v. 7, in de Vulgaat verwant geheeten, omdat, gelijk de H. Hiëronymus wil, de profeet, als nakomeling van Jacob, met den Messias verwant is. De wijngaard is ‘het huis van Israël’ v. 7; de zorg, aan den wijngaard besteed (v. 2), beteekent Gods liefdebewijzen jegens zijn uitverkoren volk.</note>: Een wijngaard viel mijnen welbeminde ten deel op eenen hoorn, zoon der olie<note n="65">Op een hoorn, den zonnigen top van een heuvel, die zoon der olie of ‘van het vette’ (Hebr.) heet om zijne vettigheid of vruchtbaarheid. Volgens Hebreeuwsch spraakgebruik wordt het woord zoon veelvuldig gebruikt om allerlei betrekking tusschen twee personen of zaken aan te duiden.</note>.</verse>

<verse osisID="Isa.05.2"> En hij omheinde hem en zuiverde hem van steenen en beplantte hem met uitgelezen (wijnstokken) en bouwde eenen toren in zijn midden en een wijnkuip hieuw hij daarin uit<note n="66">Hij omheinde ter beschutting, Hebr. ‘bespitte’; beplantte ‘met Sorek’ (Hebr.), den edelsten wijnstok, zie Gen. XLIX 11. Een toren, een steenen wachthuis, ter bewaking en ter berging der gereedschappen. Hieuw hij uit in den rotsachtigen grond.</note>; en hij verwachtte, dat deze goede druiven zou voortbrengen - en hij bracht wilde druiven voort.</verse>

<verse osisID="Isa.05.3"> Nu dan, bewoners van Jerusalem en mannen van Juda, richt tusschen Mij en mijnen wijngaard<note n="67">De schuldigen zelven mogen rechters zijn in hun eigen zaak, want de uitspraak ligt voor de hand.</note>!</verse>

<verse osisID="Isa.05.4"> Wat is er, dat Ik nog doen moest voor mijnen wijngaard en niet gedaan heb voor hem? Of waarom verwachtte Ik, dat hij goede druiven zou voortbrengen, en bracht hij wilde druiven voort<note n="68">De zin is: Of waarom, daar Ik verwachtte, dat hij enz., bracht hij wilde druiven voort? M.a.w. Wat is toch de reden, dat hij mijne billijke verwachting teleurstelde?</note>?</verse>

<verse osisID="Isa.05.5"> En nu zal Ik u toonen, wat Ik doen zal aan mijnen wijngaard: wegnemen zal Ik zijne omtuining, en hij zal ter plundering zijn; afbreken zal Ik zijnen muur, en hij zal ter vertreding zijn.</verse>

<verse osisID="Isa.05.6"> En Ik zal hem maken tot een wildernis: niet gesnoeid en niet bespit zal hij worden; en opschieten zullen er distelen en doornen; en aan de wolken zal Ik gebieden, dat zij hem niet besproeien met regen.</verse>

<verse osisID="Isa.05.7"> Want de wijngaard van den Heer der heerscharen is het huis van Israël, en de manschap van Juda is zijn welbehaaglijk plantsoen<note n="69">De wijngaard is het geheele volk, de beste wijnstok daarin is Juda, omdat daar de tempel was en de troon van David, waaraan God de belofte van den Messias had verbonden; zie Gen. XLIX 10; II Reg. VII 12-16.</note>; en Ik verwachtte, dat hij recht zou doen en zie - onrecht, en gerechtigheid en zie - geschrei<note n="70">Geschrei van verdrukte weduwen en weezen.</note>!</verse>

<verse osisID="Isa.05.8"> Wee u, die huis bij huis trekt en akker aan akker koppelt tot aan de grens der plaats! Wilt gij dan alleen wonen in het midden des lands<note n="71">Welke de wilde druiven zijn, die Juda, de uitgelezen wijnstok, heeft voortgebracht, verklaart de profeet in het hier volgende zesmaal herhaalde wee tegen zes klassen van boosdoeners. Volgens Lev. XXV 23, volg. mochten akkers, wellicht ook huizen, niet voor immer vervreemd worden.</note>?</verse>

<verse osisID="Isa.05.9"> In mijne ooren klinkt het; Hij zegt, de Heer der heerscharen: Voorwaar, de vele huizen zullen verwoest worden, de groote en schoone zijn zonder bewoner<note n="72">De profeet hoort deze bedreiging uit Gods mond duidelijk in zijne ooren klinken. Hebr.: ‘In mijne ooren (openbaarde - zie XXII 14) de Heer der Heerscharen’: Voorwaar, eigenlijk: ‘zoo niet’...., ben Ik geen God. Het is een verkort eedsformulier.</note>!</verse>

<verse osisID="Isa.05.10"> Want tien jukken wijngaards zullen één kruikje opbrengen, en dertig maten zaaikoren zullen drie maten opbrengen<note n="73">Want: de onvruchtbaarheid van het door God vervloekte land zal de reden zijn, waarom de huizen door hunne bewoners verlaten worden. Een juk is de uitgestrektheid bouwland, die met een juk of koppel ossen op een dag kon beploegd worden. Een kruikje, Hebr.: ‘een bath’, een maat voor natte waren van denzelfden inhoud als de epha voor droge waren, volgens velen ongeveer 39 liter. Dertig maten, Hebr.: ‘een chomer’, tien epha's.</note>.</verse>

<verse osisID="Isa.05.11"> Wee u, die vroeg opstaat om naar drank<note n="74">Hebr.: sjekar, beteekent elken uit vruchten, honig of gerst bereiden drank.</note> te jagen en te drinken tot aan den avond, ten einde u door wijn te verhitten!</verse> 


<verse osisID="Isa.05.12"> Harp en lier en pauk en fluit en wijn bij uwe gastmalen! En naar het werk des Heeren ziet gij niet om, en op de werken zijner handen geeft gij geen acht<note n="75">Het werk des Heeren of de werken zijner handen, d.i. al wat God voor Israël gedaan heeft en nog doet, ook de waarschuwende teekenen zijner komende wraak.</note>.</verse>

<verse osisID="Isa.05.13"> Daarom is mijn volk gevankelijk weggevoerd, omdat het geen kennis had, en zijn zijne edelen omgekomen van honger, en is zijne menigte van dorst uitgedroogd<note n="76">Geen kennis van God en godsdienst; hun hart was door zingenot verstompt. De profeet ziet in den geest de ballingschap met hare ellende (honger en dorst) reeds begonnen. Zijne menigte is het mindere volk in tegenstelling met de edelen of hoogere standen.</note>.</verse>

<verse osisID="Isa.05.14"> Daarom heeft de onderwereld hare ziel wijd opgesperd en haren muil geopend mateloos ver; en nederdalen zullen zijne helden en zijn volk en zijne trotschen en pralers in haar<note n="77">De onderwereld wordt hier voorgesteld als een onverzadigbaar monster, dat die onverzadigbare vraat- en drankzuchtigen, adel en volk, zal inzwelgen; door de ziel wordt de keel beteekend; vgl. Hab. II 5. Krachtiger is het tweede halfvers naar het Hebr.: ‘en daarin zal nederdalen haar (Sion's) pronk en haar gejoel en haar geschater en al wie jubelt in haar’.</note>.</verse>

<verse osisID="Isa.05.15"> En neergebogen zal worden de mensch en vernederd de man, en de oogen der trotschen zullen worden neergedrukt.</verse>

<verse osisID="Isa.05.16"> En verheven zal worden de Heer der heerscharen door het gericht, en de heilige God zal geheiligd worden door gerechtigheid<note n="78">Door het gericht of zijne straffende gerechtigheid zal God geheiligd, d.i. als heilig, als hater der zonden erkend en geprezen worden. Vgl. II 11, 17.</note>.</verse>

<verse osisID="Isa.05.17"> En weiden zullen lammeren naar hunne wijze, en woestenijen, in weelderige landouwen herschapen, zullen vreemdelingen afgrazen<note n="79">Waar thans dichtbevolkte steden en paleizen staan, zal na het strafgericht een wildernis zijn, zoodat aldaar lammeren naar hunne wijze, d.i. bij troepen rondtrekkende, zullen weiden; vreemdelingen zullen die verlaten streken bebouwen en de vruchten des lands genieten.</note>.</verse>

<verse osisID="Isa.05.18"> Wee u, die de ongerechtigheid trekt met koorden der ijdelheid en als een wagenstreng de zonde<note n="80">Hebr.: ‘en als met wagenstrengen de zonde’. Dit wee is gericht tegen hen, die met het woord van den profeet den spot dreven (zie v. 19). Om hunne goddelooze gezindheid waren zij als met koorden der ijdelheid. d.i. der goddeloosheid, aan de zonde vastgebonden en de zonde zelve was hun als een wagenstreng, waaraan zij als trekdieren gebonden waren; een treffend beeld van de slavernij der zonde.</note>!</verse> 


<verse osisID="Isa.05.19"> Die zegt: Hij make spoed, en haastig kome zijn werk, opdat wij het zien; en hij nadere en kome, de raadslag des Heiligen van Israël, en wij zullen hem kennen<note n="81">In hun ongeloof tarten zij den Heer, hun spoedig het komende wraakgericht, ‘het werk des Heeren’ v. 12, te toonen, den raadslag des Heiligen van Israël, zooals Isaias die raadsbesluiten des Heeren placht te noemen, door ondervinding te doen kennen.</note>!</verse>

<verse osisID="Isa.05.20"> Wee u, die het kwaad goed heet en het goed kwaad, die duisternis tot licht maakt en licht tot duisternis, die bitter tot zoet maakt en zoet tot bitter<note n="82">De hoogste graad van zedelijke verdorvenheid is de vervalsching der begrippen van zedelijk goed en kwaad, welke hier overdrachtelijk om beider werking licht en duisternis, om beider gevolgen zoet en bitter worden geheeten.</note>!</verse>

<verse osisID="Isa.05.21"> Wee u, die wijs zijt in eigen oogen en in eigen waan verstandig!</verse>

<verse osisID="Isa.05.22"> Wee u, die machtigen zijt om wijn te drinken, en dappere mannen om drank te mengen<note n="83">Die hun heldenmoed toonen in het mengen van dranken (zie noot 11) met prikkelende kruiden!</note>!</verse>

<verse osisID="Isa.05.23"> Die den goddelooze vrijspreekt voor geschenken, en de gerechtigheid van den gerechte aan hem onthoudt!</verse>

<verse osisID="Isa.05.24"> Daarom, gelijk de tong des vuurs stoppelen verslindt en de hitte der vlam ze verbrandt, zoo zal hun wortel als glimmende asch zijn, en hun uitspruitsel zal als stof opstuiven<note n="84">Israël, hier gedacht als een boom, zal met wortel en uitspruitsel of takken verbrand worden tot asch, welke door den wind zal verstrooid worden.</note>. Want afgeworpen hebben zij de wet van den Heer der heerscharen, en de uitspraak van den Heilige van Israël hebben zij gelasterd.</verse>

<verse osisID="Isa.05.25"> Deswege is de toorn des Heeren ontstoken tegen zijn volk; en Hij heeft zijne hand tegen hetzelve uitgestrekt, en Hij heeft het geslagen; en de bergen sidderden, en hunne lijken zijn geworden als drek midden op de straten<note n="85">De bergen sidderden van den slag van 's Heeren hand. Bedoeld wordt een of andere geweldige nederlaag, b.v. in den oorlog met Syrië en Israël (vgl. II Par. XXVIII 5, 6). Want daarop wijst hunne lijken.</note>. Bij dat alles heeft zich zijn toorn niet afgewend, maar nog is zijne hand uitgestrekt.</verse>

<verse osisID="Isa.05.26"> En Hij zal een banier verheffen onder de volkeren van verre, en Hij zal hem toefluiten van de uiteinden der aarde; en zie, zich haastend zal hij ijlings komen<note n="86">Wat Gods hand, ter wraak nog uitgestrekt (v. 25), zal werken, schildert de profeet in het hier volgende tafereel (v. 26-30), dat al de komende godsgerichten over Juda en zijne algeheele verwerping omvat. Een banier, een vaandel of vlag op eene hoogte (b.v. op Sion) geplant, zal aan de van verre aanrukkende vijanden de richting toonen. God zal met een wenk zijner almacht hem (den hier gedachten vijand) als toefluiten, gelijk de bijenhouder zijne bijen lokt (zie VII 18). Die vijand komt tot grootere verschrikking van de uiteinden der aarde, uit onbekende, verre landen; want niet meer zullen alleen naburige vijanden, gelijk tot dusverre, Gods volk tuchtigen. Hoe schrikwekkend die legerscharen zullen zijn, toont de volgende schildering van een onvermoeid, goed uitgerust, sterk gewapend leger.</note>.</verse>

<verse osisID="Isa.05.27"> Er is geen vermoeide en geen kranke onder hem, hij zal niet sluimeren noch slapen, en niet losgaan zal de gordel zijner lenden, en niet breken zal de riem van zijn schoeisel.</verse>

<verse osisID="Isa.05.28"> Zijne pijlen zijn gescherpt en al zijne bogen gespannen. De hoeven zijner paarden zijn als keisteen<note n="87">Eene voortreffelijke eigenschap van het paard, noodzakelijk voor het krijgsros van dien tijd, toen de hoeven nog niet met ijzer beslagen werden.</note> en zijn raderen als de vaart van den stormwind.</verse>

<verse osisID="Isa.05.29"> Zijn gebrul is als van den leeuw, brullen zal hij als jonge leeuwen, en hij zal brieschen en vastgrijpen zijne prooi en haar omknellen, en niemand die ze ontrukt.</verse>

<verse osisID="Isa.05.30"> En bruisen zal hij over hem te dien dage als het gebruis der zee<note n="88">Over hem, d.i. over Juda, zal de vijand losbreken als de alles vernielende oceaan.</note>. Wij schouwen over het land en zie, duisternis van rampspoed, en het licht is verduisterd wegens de donkerheid daarover<note n="89">Wij, de profeet rekent zich, om het in visioen aanschouwde, onder de ooggetuigen dier rampen. Geen straal van licht schemert in den stikdonkeren nacht van ellende door de donkerheid, welke daarover, d.i. over Juda, is gekomen. Het is het eindvonnis der verwerping over de weerspannige Synagoog.</note>!</verse>

</chapter>


<chapter osisID="Isa.6"> 
 

<title>Hoofdstuk VI.</title>
<p>Wijding van Isaias tot profeet: verschijning van God (v. 1-4), heiliging van den profeet (v. 5-7), zijne zending en hare gevolgen (v. 8-12).</p>


<verse osisID="Isa.06.1"> In het jaar, waarin koning Ozias stierf, zag ik den Heer gezeten op een hoogen en verheven troon, en wat daar beneden was vulde den tempel<note n="90">Dit profetisch gezicht, waarin Isaias tot zijne bediening geroepen en gewijd werd, moest volgens de tijdsorde aan het begin van de profetieën geplaatst zijn. Isaias koos echter deze rangschikking, waarschijnlijk omdat hij zijn geschrift niet goedschiks kon aanvangen met de in dit gezicht hem geopenbaarde en hier medegedeelde hardnekkigheid van zijn volk. Thans, na de voorafgaande profetieën, bevreemdt deze aankondiging niet meer; zij is bovendien hier noodzakelijk tot beter begrip der volgende profetieën onder den goddeloozen Achaz Evenals Moses, Jeremias en Ezechiël werd ook Isaias bij zijne roeping bevoorrecht met een plechtige verschijning van God, die hem zijne zending en hare gevolgen openbaarde. In het jaar enz., waarschijnlijk 735 v.Chr. Wat daar beneden was, d.i. beneden den troon, of liever, wat de grondtekst te kennen geeft, de lange sleep van Gods koninklijken mantel hing af en vulde den vloer van den hemelschen tempel (Mich. I 2, 3; Ps. XXVIII 9), zoover het oog van den profeet reikte; hierdoor werd beteekend, dat Jehova de Koning is van het heelal en zijne heerlijkheid alles vervult.</note>.</verse>

<verse osisID="Isa.06.2"> Serafijnen stonden daar boven; zes vleugelen had de eene en zes vleugelen de andere: met twee bedekten zij zijn aangezicht en met twee bedekten zij zijne voeten en met twee vlogen zij<note n="91">Serafijnen, hemelsche geesten, stonden of zweefden in staande houding boven en rondom den om Gods verheven majesteit hoogen troon, als dienaren van den hemelschen koning. Zes vleugelen had elke serafijn. Zij bedekten, volgens Hiëronymus opvatting, Gods aangezicht enz., doch beter, overeenkomstig de Septuagint en andere oude vertalingen, ieder zijn eigen aangezicht en voeten uit eerbied voor Gods majesteit, zooals de Oostersche hovelingen doen in tegenwoordigheid van hun vorst; vgl. Ezech. I 11. Met aangezicht en voeten verschenen zij in menschelijke gedaante; daarbij hadden zij vleugelen, als geesten, gereed om Gods bevelen gezwind te volvoeren. - Serafijnen komen elders in de H. Schrift niet voor; zij zijn een afzonderlijk engelenkoor. Hun naam schijnt afgeleid van seraph, branden, omdat zij, als van heilig vuur doorgloeide wezens, in Gods onmiddellijke nabijheid zijn.</note>.</verse>

<verse osisID="Isa.06.3"> En zij riepen, de een tot den ander, en zeiden: Heilig, heilig, heilig is de Heer, de God der heerscharen! Vol is de gansche aarde van zijne heerlijkheid<note n="92">Met daverende donderstem (v. 4) prijzen zij beurtelings in koren Gods heiligheid, welke, onaantastbaar voor al wat onrein is, de zonde haat en wreekt, en Gods heerlijkheid, die in al de schepselen, vooral later in het menschgeworden Woord en zijn mystisch lichaam, de H. Kerk, uitschittert, zie Joan. XII 41. Volgens vele HH. Vaders ligt in het driewerf heilig het geheim der H. Drievuldigheid verscholen.</note>.</verse> 


<verse osisID="Isa.06.4"> Dan daverden de bovendrempels der hengselduimen van het geschal des roependen, en het huis werd gevuld met rook<note n="93">Hebr.: ‘De grondvesten’ of posten ‘der bovendrempels’ van de hemelsche tempelpoort (vgl. Amos IX 1), waarvoor Isaias stond, daverden; zoo overweldigend was het geschal des roependen (een verzamelwoord), d.i. der zingende Serafijnen (zie v. 3). Het hemelsche huis of de tempel werd gevuld met rook, die opsteeg van het reukoffer-altaar (v. 6); rook is het gewone zinnebeeld van Gods tegenwoordigheid. Vgl. III Reg. VIII 10.</note>.</verse>

<verse osisID="Isa.06.5"> En ik sprak: Wee mij, dat ik gezwegen heb! Want een man onrein van lippen ben ik, en te midden van een volk, dat onreine lippen heeft, woon ik, en den Koning, den Heer der heerscharen, heb ik gezien met eigen oogen<note n="94">Isaias sprak, volgens den grondtekst: ‘Wee mij! ik verga...., want den Koning’ enz. Hij vreest te sterven, omdat hij God gezien had; vgl. Gen. XXXII 30; Exod. XX 19; XXXIII 20. Bij dat zien van den heiligen God werd hij zich bovendien zijne onwaardigheid meer bewust. De zin van den Vulgaattekst is: Wee mij, omdat ik mijne stem niet mocht vereenigen met den lofzang der reine geesten; daarom noemt hij zich in zijne nederigheid onrein van lippen enz., eene dichterlijke zegswijze om zijne zonden te belijden. De zin is: Ik, zondaar, die te midden van een zondig volk woon, ik heb den Heer aanschouwd, hoewel mijne onwaardigheid mij uit zijne tegenwoordigheid moest verdrijven.</note>.</verse>

<verse osisID="Isa.06.6"> En tot mij vloog een der Serafijnen, en in zijn hand was een steen, dien hij met een tang genomen had van het altaar.</verse>

<verse osisID="Isa.06.7"> En hij raakte mijnen mond aan en zeide: Zie, dit heeft uwe lippen aangeraakt, en weggenomen zal worden uwe ongerechtigheid, en uwe zonde zal worden gereinigd<note n="95">Evenals de priester in den aardschen tempel, neemt de Serafijn van het hemelsche reukaltaar met eene tang een steen. Want op met houtskolen gloeiend gemaakte steenen brandde men in den aardschen tempel reukwerk. Vuur was het wettelijk reinigingsmiddel (vgl. Num. XXXI 23); vuur van het altaar wijst op de betrekking tusschen offerande en reiniging. De engel reinigt met een gloeienden steen de lippen, omdat deze het orgaan zijn, waarmede Isaias als profeet het woord Gods zal verkondigen.</note>.</verse>

<verse osisID="Isa.06.8"> En ik hoorde de stem des Heeren, die zeide: Wien zal Ik zenden? En wie zal voor Ons gaan<note n="96">Wie zal voor Ons (van onzentwege) gaan om ons werk in onzen naam te volvoeren? Dit Ons wijst op de drie personen der Heilige Drievuldigheid. Vgl. Gen. I 26.</note>? En ik zeide: Zie, hier ben ik, zend mij.</verse>

<verse osisID="Isa.06.9"> En Hij zeide: Ga en zeg aan dit volk: Hoort al hoorende en verstaat niet; en ziet het gezicht en erkent niet<note n="97">God geeft aan Isaias zijne zending met de daarmede verbonden hulpmiddelen (ga) en gelast hem het treurig gevolg zijner prediking, de verstoktheid van zijn volk, te verkondigen: Hoort al hoorende, d.i. duidelijk en zonder ophouden zult gijlieden de prediking van het woord Gods uit mijnen mond hooren en niet willen verstaan en ter harte nemen. Voortdurend zal ik u het gezicht, de openbaring Gods, voor oogen houden, maar gij zult er geen acht op slaan.</note>.</verse> 


<verse osisID="Isa.06.10"> Verblind het hart van dit volk en maak zijne ooren doof en sluit zijne oogen dicht, opdat het wellicht, niet zie met zijne oogen en met zijne ooren hoore en met zijn hart versta en zich bekeere en Ik het geneze<note n="98">Verblind of liever (Hebr.) ‘maak stomp’ of ongevoelig door uwe prediking. Dit middel, dat uit zijn aard en volgens Gods liefderijke bedoeling hunne harten moest vermurwen en verlichten, zal, om de bedorvenheid van hun hart, hunne meerdere verstoktheid in het kwaad, te gelijk zonde en straf, ten gevolge hebben; als straf, en wel de zwaarste waarmede God in dit leven den zondaar kan treffen, was zij door God gewild; daarom zegt Hij opdat enz. Zie Exod. IV noot 16.</note>.</verse>

<verse osisID="Isa.06.11"> En ik zeide: Tot hoe lang, o Heer<note n="99">Tot hoe lang zal die verstoktheid van Israël duren? De profeet weet, dat in Abraham's zaad eens alle volken zullen gezegend worden en het dus niet voor altijd kan omkomen. Gods antwoord voorspelt de ballingschap en de verlatenheid des lands.</note>? En Hij zeide: Totdat de steden ontvolkt zijn, zonder bewoner, en de huizen zonder menschen, en het land verwoest en verlaten zal zijn.</verse>

<verse osisID="Isa.06.12"> En verre zal de Heer de menschen wegvoeren, en groot zal de verlatenheid worden in het midden des lands.</verse>

<verse osisID="Isa.06.13"> En is daarin nog een tiende, ook dat zal zich wenden en tot schouwtooneel worden, gelijk de terpentijnboom en gelijk de eik, die zijne takken uitspreidt; heilig zaad zal het zijn, wat er zal blijven staan<note n="100">En is daarin, in dit land, nog een tiende deel des volks na de geleden rampen overig, ook dit zal zich wenden, d.i. wederom tot een schouwtooneel van rampen worden, evenals genoemde boomen, die hunne verdorde takken ten bewijze van hunnen dood bladerloos uitspreiden. Wat er blijft staan is de worteltronk, waarin nog leven blijft, heilig zaad, waaruit met den Messias Gods uitverkoren volk zal opschieten. Zie XI 1. Deze blijde belofte der verlossing gaat thans meer uitdrukkelijk verkondigd worden.</note>.</verse>

</chapter>


<chapter osisID="Isa.7"> 
 

<title>Hoofdstuk VII.</title>
<p>Het huis van David bedreigd door het vereenigde Syrië en Israël (v. 1-9). Het teeken van Emmanuel (v. 10-16). Juda's aanstaande rampen (v. 17-25).</p>


<verse osisID="Isa.07.1"> En het is geschied<note n="101">De hoofdstukken VII-XII, de tweede reeks, worden het boek van Emmanuel geheeten, omdat Emmanuel, de Messias, het middelpunt is, waarom zich al deze profetieën bewegen. Syrië en Israël zullen door God worden gestraft, omdat zij zich vergrepen hebben aan den troon en het geslacht van David, waaruit Emmanuel zal geboren worden; het door hen bedreigde Juda, dat onder Achaz de hulp van Jehova versmaad en den steun der Assyriërs had ingeroepen, zal door de Assyriërs gestraft worden, die het land van Emmanuel zullen overstroomen, maar op hunne beurt zullen omkomen door en om wille van Emmanuel.</note> in de dagen van Achaz, den zoon van Joathan, zoon van Ozias, den koning van Juda, dat Rasin, de koning van Syrië, en Phaceë, de zoon van Romelias, de koning van Israël, optogen naar Jerusalem, om tegen hetzelve te strijden; en zij konden het niet bemachtigen<note n="102">De koning van Syrië, Rasin, wilde een dam opwerpen tegen de immer verder voortdringende Assyriërs, en poogde daarom de volken in en om Palestina in eenen bond te vereenigen. Israël trad toe, maar het sinds Ozias machtig geworden Juda weigerde, daar de godvreezende Joatham dat bondgenootschap terecht in strijd achtte met den wil van Jehova. Hierom beraamde Rasin, in vereeniging met Phaceë van Israël, het plan, Juda te onderwerpen en op den troon van David eenen schijnkoning te plaatsen, die als een werktuig in hunne handen de aan Juda schatplichtige volken (Edom, Moab, Philistea enz.) tot dien bond zou doen toetreden (vgl. IV Reg. XV 37). Zoodra de zwakke, van Jehova afvallige Achaz den troon van Juda had bestegen, trokken Israël en Syrië afzonderlijk op Juda los en brachten het gevoelige nederlagen toe IV Reg. XVI 6; ook de aan Juda cijnsplichtige volken kwamen in opstand II Par. XXVIII 17, 18. Tot overmaat van ramp vereenigden daarop Phaceë en Rasin hunne krachten, om Juda ten val te brengen. Toen geschiedde wat hier verder verhaald wordt. Zij konden Jerusalem niet bemachtigen, omdat de door Achaz te hulp geroepen Assyriërs hen dwongen het beleg voor Jerusalem op te breken; door deze bemerking loopt Isaias zijn verhaal vooruit, want in v. 2 zijn de belegeraars eerst in aantocht.</note>.</verse>

<verse osisID="Isa.07.2"> En men boodschapte aan het huis van David, zeggende: Syrië heeft zich in Ephraïm gelegerd. En zijn hart beefde, alsook het hart van zijn volk, gelijk de boomen des wouds beven voor het aanschijn van den wind<note n="103">Aan het huis van David, tegen hetwelk de aanslag dier koningen vooral gericht was, boodschapte men: Het leger van Syrië heeft zich gelegerd in Ephraïm of Israël (zie Osee IV 17), om in vereeniging met dit rijk tegen Juda op te trekken. Zijn ongeloovig, van Jehova afvallig hart beefde, omdat menschelijkerwijze geen redding mogelijk scheen.</note>.</verse>

<verse osisID="Isa.07.3"> En de Heer zeide tot Isaias: Ga uit, Achaz te gemoet, gij en die overbleef Jasub, uw zoon, naar het einde der waterleiding van den op- pervijver aan den weg van het Vollersveld<note n="104">Hebr.: ‘gij en Sjear Jasjoeb, uw zoon’. Deze naam, die beteekent: de overblijfselen zullen zich bekeeren, voorspelde op geheimnisvolle wijze aan de vromen redding, aan de groote meerderheid den ondergang. De Oppervijver, waarschijnlijk dezelfde, die later Birket el Mamilla genoemd is, noordwestelijk van Jerusalem, voorzag langs eene onderaardsche leiding de stad van water. Zie XXII 9, waarom de koning zich daar bevond: waarschijnlijk wilde hij maatregelen nemen om ook gedurende het beleg de stad water te verschaffen.</note>.</verse>

<verse osisID="Isa.07.4"> En zeg tot hem: Zie toe, dat gij rustig zijt! Vrees niet en uw hart zij niet versaagd voor die beide einden rookend brandhout, voor de gramschap des toorns van Rasin, den koning van Syrië, en van den zoon van Romelias<note n="105">Achaz moet rustig zijn, d.i. zich niet noodeloos roeren om de hulp der Assyriërs te bekomen, of om andere met Jehova's raad strijdende plannen te beramen (vgl. IV Reg. XVI 7; II Par. XXVIII 16); want die beide koningen zijn als einden rookend brandhout, die wel last veroorzaken, maar niet gevaarlijk zijn. Verachtelijk klinkt dat herhaalde zoon van Romelias, die een indringer was van geringe afkomst.</note>;</verse>

<verse osisID="Isa.07.5"> dewijl tegen u een plan ten kwade beraamd hebben Syrië, Ephraïm en de zoon van Romelias, zeggende:</verse>

<verse osisID="Isa.07.6"> Laat ons optrekken naar Juda en het opschrikken en het afscheuren naar ons toe en eenen koning in zijn midden aanstellen, den zoon van Tabeël<note n="106">Zij willen Juda afscheuren van het huis van David en het naar zich toehalen. De zoon van Tabeël is overigens (evenals Tabeël zelf) onbekend, wellicht was hij een Syrisch legeroverste. Bemerk, hoe de profeet, door God voorgelicht, hunne geheime plannen blootlegt.</note>.</verse>

<verse osisID="Isa.07.7"> Dit zegt de Heere God: Het zal niet tot stand komen en het zal niet geschieden<note n="107">Hun plan zal niet gelukken want niet om het huis van David te verdelgen, maar alleen om Juda te tuchtigen, had God hun volmacht geschonken.</note>.</verse>

<verse osisID="Isa.07.8"> Maar het hoofd van Syrië is Damascus en het hoofd van Damascus is Rasin; en nog vijf en zestig jaren en Ephraïm zal ophouden een volk te zijn<note n="108">Damascus zal de hoofdstad blijven van Syrië alleen en Rasin zal als koning over Syrië en niet over Juda heerschen. En nog vijf en zestig enz.: dit werd vervuld, toen Asarhaddon vreemde volksplantingen in Ephraïm of Israël deed wonen; vgl. IV Reg. XVII 24; I Esdr. IV 2. Waarschijnlijk behooren deze laatste woorden te staan achter v. 9a, waar van Ephraïm hetzelfde herhaald wordt als hier van Syrië gezegd is.</note>.</verse>

<verse osisID="Isa.07.9"> En het hoofd van Ephraïm is Samaria, en het hoofd van Samaria is de zoon van Romelias. Zoo gijlieden niet gelooft, zult gij niet blijven<note n="109">Niet blijven, d.i. niet standhouden. Van hun geloof aan Gods woord is hun heil afhankelijk; bijgevolg dreigt het gevaar niet van Rasin of Phaceë, maar van hun ongeloof, van hun afval van Jehova.</note>.</verse>

<verse osisID="Isa.07.10"> En de Heer ging voort tot Achaz te spreken, zeggende:</verse>

<verse osisID="Isa.07.11"> Vraag u een teeken van den Heer, uwen God, diep benedenwaarts in de onderwereld of wel in de hoogte opwaarts<note n="110">Een wonderteeken, welk dan ook, ter bevestiging van Gods belofte in v. 7.</note>.</verse>

<verse osisID="Isa.07.12"> En Achaz zeide: Ik zal niet vragen en den Heer niet beproeven<note n="111">De booswicht huichelt eerbied voor God; doch zijn zondig geweten was beducht voor eene openbaring van Gods almacht in een wonderteeken; bovendien zou het vragen van zulk een teeken hem verbonden hebben om aan zijne afgoden te verzaken en den steun der Assyriërs niet in te roepen. Den Heer beproeven is zijne macht zonder voldoende reden op de proef stellen; zie Deut. VI 16.</note>.</verse>

<verse osisID="Isa.07.13"> En hij zeide: Hoort dan, huis van David. Is het ulieden te weinig, tot last te zijn aan menschen, daar gij tot last zijt ook aan mijnen God<note n="112">En hij, Isaias, zeide. Achaz en zijn huis, het koninklijk geslacht van David, zijn niet slechts aan Isaias, maar ook aan Jehova tot last, want hun halsstarrig ongeloof is een voortdurende uitdaging van Gods lankmoedigheid. Bemerk, dat de profeet zich thans richt tot het huis van David.</note>?</verse>

<verse osisID="Isa.07.14"> Daarom zal de Heer zelf ulieden een teeken geven: Zie, de Maagd zal ontvangen en eenen Zoon baren, en zijn naam zal genoemd worden Emmanuel<note n="113">Daarom, omdat Achaz weigert een wonderteeken te vragen, zal de Heer zelf zulk een teeken bepalen, en niet meer aan Achaz alleen, doch aan ulieden, d.i. aan het thans met den ondergang bedreigde huis van David, een teeken, zooals aan Achaz was voorgesteld, een bovennatuurlijk wonderteeken geven, ten bewijze dat het huis van David thans niet zal worden uitgeroeid. Het teeken is de bovennatuurlijke geboorte van den Messias, de Spruit uit den wortel Jesse (XI 1), d.i. uit het geslacht, van David; want de Maagd zal, maagd blijvend, ontvangen en eenen Zoon baren. Die Zoon is volgens de uitspraak van den H. Geest Matth. I 23 de Zaligmaker der wereld, geboren uit de H. Maagd Maria. Ook volgens den samenhang der profetie kan niemand anders dan de Messias bedoeld zijn, gelijk uit het vervolg voortdurend klaarblijkelijker wordt. Zie VIII 8-10; IX 6 enz. De Maagd (Hebr. en Septuag. met het bepalend lidwoord) is derhalve de allerheiligste Moeder Gods, die sedert de belofte van het paradijs hier voor het eerst uitdrukkelijk genoemd wordt. Zijn naam zal genoemd worden Emmanuel (Hebr.: ‘zij zal zijnen naam noemen’ enz.): iemands naam noemen beteekent naar Hebr. spraakgebruik, dat de hoedanigheid door dien naam uitgedrukt aan dien persoon zal eigen zijn; zoo is de Zaligmaker der wereld, Jesus Christus, waarlijk Emmanuel, dat God met ons beteekent, want door het geheim der menschwording is zijne Godheid met de menschelijke natuur in éénen persoon vereenigd en werd God met de menschen verzoend.</note>.</verse> 


<verse osisID="Isa.07.15"> Boter en honig zal hij eten, al weet hij het kwaad te verwerpen en het goed te verkiezen.</verse>

<verse osisID="Isa.07.16"> Want eer nog de knaap weet het kwaad te verwerpen en het goed te verkiezen, zal het land verlaten zijn, dat gij verfoeit om wille zijner beide koningen<note n="114">De vertaling al weet hij v. 15 drukt de opvatting uit van den H. Hiëronymus: Ofschoon Emmanuel de goddelijke wijsheid bezit en de volmaakte kennis heeft van goed en kwaad, zal hij toch in zijne kinderjaren naar de wijze der kinderen met boter en honig gevoed worden. Doch boter (Hebr.: ‘geronnen melk’, nog heden in het Oosten het voedsel van herdersvolken) en honig van wilde bijen eten is volgens v. 20-22 het teeken van het reeds voltrokken godsgericht over het van zijne inwoners verlaten land, waarin voor de rondtrekkende kudden gras in overvloed gevonden wordt. Vervolgens kan het Hebr. ledaʽto (Vulg. ut sciat) of als doelaanwijzend opdat hij wete of wel als tijdbepalend wanneer hij weet genomen worden. Volgens de eerste beteekenis wordt van Emmanuel gezegd, dat hij in het land Israël armelijk zal opgroeien; want vóór zijne geboorte zal het land verwoest en het huis van David kroon en schepter verloren hebben v. 16; dat armoedig leven nu moet Emmanuel leiden, opdat hij wete - wat Achaz toonde niet te weten - het kwaad te verwerpen enz., m.a.w. opdat hij in zich zelven ondervinde met welke zwarigheden de beoefening der deugd is verbonden; immers ‘alhoewel hij de Zoon van God was, leerde Hij, uit hetgeen hij leed, de gehoorzaamheid’ Hebr. V 8. - Anderen nemen die uitdrukking als tijdbepalend. Volgens hen ziet de profeet Emmanuel in den geest thans reeds geboren worden en stelt hij zijne geboorte als uitgangspunt om den tijd der weldra volgende gebeurtenissen te bepalen: in den tijd waarop het kind het kwaad weet te verwerpen enz., d.i. tot de jaren der onderscheiding van goed en kwaad zal zijn gekomen (vgl. Deut. I 39; Jon. IV 11), zal het boter en honig eten, d.i. een armoedig leven leiden; want nog eer die tijd zal zijn gekomen, zal het land van Israël, dat gij, o Achaz, verfoeit om wille der beide koningen, die zich daar gelegerd hebben (v. 2), door vijanden verwoest en van zijne inwoners verlaten zijn. In dit verwoeste land van Israël ziet de profeet den kleinen Emmanuel armelijk opgroeien, zooals inderdaad te Nazareth van Galilea geschied is.</note>!</verse>

<verse osisID="Isa.07.17"> Brengen zal de Heer over u en over uw volk en over het huis uws vaders dagen, die niet gekomen zijn sedert de dagen van Ephraïm's afscheiding van Juda - door middel van den koning der Assyriërs<note n="115">Aankondiging van het strafgericht over Juda tot straf van Achaz' ongeloof. Hebr.: ‘Brengen zal de Heer... den koning van Assur’, met nadruk aan het einde van het vers. Hem, wiens hulp Achaz thans inriep, zal Jehova zenden om hunnen afval te straffen. Zie II Par. XXVIII 20, 21.</note>!</verse>

<verse osisID="Isa.07.18"> En het zal zijn te dien dage: toefluiten zal de Heer de vlieg, die aan het uiteinde der stroomen van Egypte is, en de bij, die in het land Assur is;</verse>

<verse osisID="Isa.07.19"> en zij zullen komen en zich legeren te gader aan de berg- stroomen der valleien en in de kloven der rotsen en in alle kreupelhout en in alle gaten<note n="116">Het tusschen Assyrië en Egypte gelegen Juda zal herhaaldelijk het strijdveld worden der om de opperheerschappij kampende wereldrijken. Assyrië was aan bijen even rijk als het moerassige Egypte geplaagd werd door vliegen. De Heer zal hen toefluiten (zie V 26), opdat zij komen en zich verzamelen; want op een wenk van den Almachtige zullen die volken beurtelings Juda komen tuchtigen. In v. 19 gaat de beeldspraak voort en schildert de profeet hoe die machtige vijanden het geheele land in al zijne deelen zullen bemachtigen en bezetten.</note>.</verse>

<verse osisID="Isa.07.20"> Te dien dage zal de Heer scheren met het gehuurde scheermes, door hen, die aan gene zijde des strooms zijn, door den koning der Assyriërs, het hoofd en het haar der voeten en den ganschen baard<note n="117">Juda, als een persoon voorgesteld, zal van zijne haren, het zinnebeeld der mannelijke kracht, beroofd en onteerd, d.i. leeggeplunderd en ontvolkt worden. Het haar der voeten is een Hebr. uitdrukking voor het schaamhaar; zie XXXVI 12. Het scheermes, de koning van Assyrie met zijne legermacht, heet gehuurd, omdat Achaz Assur's hulp voor geld gekocht had. De stroom is de Euphraat.</note>.</verse>

<verse osisID="Isa.07.21"> En het zal zijn te dien dage: Een mensch zal een koebeest<note n="118">Eigenlijk: ‘eene koe (het jong) van runderen’. De profeet schildert den toestand des lands na de verwoesting en de wegvoering der bevolking.</note> voeden en twee schapen,</verse>

<verse osisID="Isa.07.22"> en om den overvloed aan melk zal hij boter eten; want boter en honig zal eten al wie is overgebleven binnen het land<note n="119">Het weinige vee, dat is overgebleven, vindt in het ontvolkte en onbebouwde land voedsel in overvloed, en zal derhalve melk en boter geven meer dan genoeg om de weinige achterblijvende huisgezinnen te voeden.</note>.</verse>

<verse osisID="Isa.07.23"> En het zal zijn te dien dage: Alle plaats, waar duizend wijnstokken waren van duizend zilverlingen<note n="120">Kostbare, edele wijnstokken.</note>, zal tot doornen en tot distelen zijn.</verse>

<verse osisID="Isa.07.24"> Met pijlen en boog zal men daar ingaan<note n="121">Om te jagen op het wild, dat in die wildernis welig tiert.</note>, want distelen en doornen zullen zijn in het gansche land.</verse>

<verse osisID="Isa.07.25"> En alle bergen, die met de schoffel geschoffeld worden, daar zal geen vrees zijn voor doornen en distelen, en het zal zijn tot weiden voor rundvee en tot vertrapping voor klein vee<note n="122">De zin is: Wat betreft de voorheen zorgvuldig bebouwde wijnbergen, daar laat men, bij gebrek aan volk, het onkruid welig opschieten, en groot en klein vee grazen.</note>.</verse>

</chapter>


<chapter osisID="Isa.8"> 
 

<title>Hoofdstuk VIII.</title><p>Het teeken van het gericht over Syrië en Israël (v. 1-4). De Assyrische legerbenden over het land van Emmanuel (v. 5-10). Het wezenlijke gevaar dreigt van den kant van God, niet voor hem die gelooft, maar voor den ongeloovige (v. 11-22).</p>


<verse osisID="Isa.08.1"> En de Heer zeide tot mij: Neem u een groote schrijfrol en schrijf daarop met menschen-stift: Maak ijlings buit, roof haastig<note n="123">Met menschen-stift, d.i. met eene gewone schrijfstift en in gewoon, voor ieder leesbaar schrift, vgl. Hab. II 2. Op wie en door wie buit zal gemaakt worden, wordt verklaard in v. 4.</note>!</verse>

<verse osisID="Isa.08.2"> En ik nam mij vertrouwde getuigen, den priester Urias en Zacharias, den zoon van Barachias<note n="124">Deze aanzienlijke mannen uit den priester- en den leekenstand moesten kunnen getuigen, dat Isaias die voorspelling vóór hare vervulling had opgeteekend.</note>.</verse>

<verse osisID="Isa.08.3"> En ik ging tot de profetes, en zij ontving en baarde eenen zoon<note n="125">Bemerk het verschil tusschen dit teeken en dat van VII 14, waar alléén van de Maagd sprake was, die als zoodanig ontvangen en baren zou. Profetes was de volksnaam van de vrouw van een profeet; daarenboven ging Isaias' vrouw als moeder werkelijk deelnemen aan de bediening van den profeet.</note>. En de Heer zeide tot mij: Noem zijnen naam: Maak ijlings buit, roof haastig<note n="126">De naam van zijn zoon bestaat in het Hebreeuwsch volmaakt uit dezelfde woorden, welke de profeet in v. 1 moest opschrijven. Die naam was dus profetisch, eene voorspelling van hetgeen aan Israël en Syrië ging geschieden.</note>.</verse>

<verse osisID="Isa.08.4"> Want eer nog de knaap zijnen vader en zijne moeder kan noemen, zal de kracht van Damascus en de buit van Samaria weggedragen worden voor het aangezicht van den koning der Assyriërs<note n="127">Hebr.: ‘eer de knaap kan roepen: Abbi! en Ammi!’, wat binnen de twee jaren kon geschieden. De kracht, d.i. de rijkdommen; vgl. IV Reg. XV 29; XVI 9. In de spijkerschrift-oorkonden gewagen de Assyriërs van den rijken buit op Syrië en Israël behaald.</note>.</verse>

<verse osisID="Isa.08.5"> En de Heer ging voort andermaal tot mij te spreken, zeggende:</verse>

<verse osisID="Isa.08.6"> Dewijl dit volk de wateren van Siloë versmaad heeft, die stil heenvlieten, en liever verkozen heeft Rasin en den zoon van Romelias<note n="128">Dit volk van het Tienstammenrijk. Siloë is eene beek, die tusschen Sion en Moria, den koninklijken heuvel en den tempelberg, ontspringt; zijne stil vlietende wateren staan in tegenstelling met de geweldige wateren van den Euphraat (v. 7) en zijn een zinnebeeld van het in vertrouwen op Jehova rustige en veilige rijk van David. Hiervan was het Tienstammenrijk afvallig geworden; het steunde liever op het verbond met den Syriër Rasin en op den indringer Phaceë.</note>,</verse> 


<verse osisID="Isa.08.7"> daarom, zie, zal de Heer doen opkomen over hen de geweldige en vele wateren van den stroom, den koning der Assyriërs en zijne gansche heerlijkheid; en hij zal stijgen boven al zijne beken en vloeien over al zijne oevers,</verse>

<verse osisID="Isa.08.8"> en hij zal gaan door Juda, het overgolvend en al voortstroomend zal hij tot aan den hals reiken. En de uitspreiding zijner vleugelen zal de breedte van uw land overdekken, o Emmanuel<note n="129">De geweldige en vele wateren van den stroom, den Euphraat, beteekenen, volgens Isaias' verklaring, den koning of het rijk der Assyriërs, dat, tegen God weerspannig, door geweld heerscht en onderdrukt. Eerst zal zijne heerlijkheid, zijn trotsch krijgsleger, Israël als een geweldige vloed overstroomen, maar vervolgens ook het afvallig Juda bedekken. Tot aan den hals zullen hem (Juda, als persoon gedacht) die wateren reiken; maar wanneer de vleugelen, d.i. de zijden of de beide uiteinden van den stroom, reeds gansch Juda in zijn volle breedte zullen overdekken, als derhalve de nood tot het uiterste is gestegen, zal de Heer verlossend optreden. In dit vertrouwen richt Isaias zich eensklaps tot Emmanuel, op wien dit vertrouwen gegrond is; want Juda, elders ‘het land des Heeren’ (XIV 2; vgl. XIV 25; XXXVI 18, 20) genaamd, is uw land, o Emmanuel.</note>!</verse>

<verse osisID="Isa.08.9"> Schoolt samen, gij volken, en wordt overwonnen! En hoort het, gij alle landen van verre! Spant uwe krachten in en wordt overwonnen! Gordt u aan en wordt overwonnen!</verse>

<verse osisID="Isa.08.10"> Beraamt een plan, en het zal verijdeld worden! Spreekt een woord, en het zal niet tot stand komen; want met ons is God<note n="130">De naam van Emmanuel (v. 8), om en door wien Juda gered, Assur zal verslagen worden, ontsteekt den profeet in heilige geestdrift, die zich in dit zegelied (v. 9, 10) ontboezemt. Alle volken van verre moeten weten, dat elke aanval tegen het Rijk Gods op de nederlaag der aanvallers uitloopt. Spottend met het machtsvertoon der volken wekt de profeet hen op ten strijde en drie malen klinkt zegevierend: wordt overwonnen! Vrij mogen zij met al hun vernuft plannen beramen en bespreken, het zal niet baten, want met ons is God, Hebr. ki immanoe El, d.i. om wille van Emmanuel, die de wereld zal overwinnen! - Hoe duidelijk is het dus, dat Emmanuel VII 14 de naam is van den Messias!</note>!</verse>

<verse osisID="Isa.08.11"> Want dit sprak de Heer tot mij, naardien Hij met krachtige hand mij waarschuwde, dat ik niet gaan zou op den weg van dit volk<note n="131">Want, ter bevestiging dat in den Heer alleen Juda's heil is gelegen, sprak de Heer tot mij en door mij tot de vromen van Juda. Met krachtige hand, d.i. met een machtigen invloed op verstand en wil. De weg van dit volk is zijn ongeloof aan het woord van Jehova en, wat hieruit volgt, zijn bange vrees voor Syrië en Israël, zijn vertrouwen op den steun der Assyriërs.</note>, zeggende:</verse> 


<verse osisID="Isa.08.12"> Zegt niet: Samenzwering; want alles, waar dit volk van spreekt, is samenzwering<note n="132">M.a.w. beschouwt den aanval van Syrië en Israël als eene verdiende straf van God, en niet als eene samenzwering tegen David's huis, gelijk het ongeloovige volk doet, dat van niets anders spreekt dan van samenzwering.</note>; en vreest zijne vreeze niet en weest niet versaagd.</verse>

<verse osisID="Isa.08.13"> Den Heer der heerscharen, Hem zult gij heilig houden; Hij zij uw vreeze en Hij uw schrik<note n="133">Niet wat het volk vreest (v. 12), te weten de krijgsmacht dier vijanden, maar den Heer en zijne door de zonde onteerde en zich wrekende heiligheid moet gij vreezen.</note>.</verse>

<verse osisID="Isa.08.14"> En Hij zal u tot heiliging<note n="134">Hebr.: ‘tot heiligdom’, d.i. tot een heilig toevluchtsoord; vgl. Ps. XC.</note> zijn; maar tot steen des aanstoots en tot rots der struikeling voor de beide huizen van Israël, tot strik en tot val voor de bewoners van Jerusalem<note n="135">Gods strafgerichten, die den zondaren in de beide huizen, Juda en Ephraïm, tot bekeering moesten strekken, zullen hun om hun ongeloof en hunne hardnekkigheid oorzaak zijn van dieperen val. De bewoners van Jerusalem worden afzonderlijk vermeld als meer bevoorrecht. - Hetzelfde gevolg had later de prediking van den Messias voor het ongeloovige Jodendom.</note>.</verse>

<verse osisID="Isa.08.15"> En zeer velen uit hen zullen zich stooten, en zij zullen vallen en verpletterd worden, en zij zullen verstrikt en gevangen worden.</verse>

<verse osisID="Isa.08.16"> Bind samen het getuigenis! Verzegel de wet in mijne leerlingen<note n="136">God gelast den profeet het getuigenis, d.i. het woord van v. 11-15, als in een bundel samen te binden en de wet, of liever (wat het Hebr. thora ook beteekent) de onderwijzing of de profetische openbaring in het hart van Gods getrouwe leerlingen (zie LIV 13) door zijn onderricht als te verzegelen, opdat het in hunne harten zorgvuldig bewaard en overwogen worde en in den tijd der vervulling tot bewijs strekke van de waarachtigheid der voorzegging.</note>!</verse>

<verse osisID="Isa.08.17"> En ik zal wachten op den Heer, die zijn aangezicht verbergt voor het huis van Jacob, en ik zal Hem verbeiden<note n="137">De profeet stelt zich den vromen ten toonbeeld van geduldig vertrouwen op den Heer, die zijn aangezicht verbergt, d.i. zijne gunst voor een tijd onttrekt aan zijn weerspannig volk.</note>.</verse>

<verse osisID="Isa.08.18"> Zie, ik en mijne kinderen, die de Heer mij gegeven heeft, tot een teeken en tot een voorbeduidsel voor Israël vanwege den Heer der heerscharen, die woont op den berg Sion<note n="138">Tot bevestiging van dit vertrouwen (v. 17) wijst de profeet op zich zelven en zijne kinderen. Want de Heer heeft Isaias zelven door zijnen naam (die ‘heil van Jehova’ beteekent) en nog meer door zijne bediening, alsook Isaias' kinderen door hunne profetische namen (zie v. 3 en VII 3) tot een wonderbaar teeken gesteld, dat de tijdelijke en geestelijke verlossing van Israël voorspelt. Hij, die op Sion, wakend over zijn volk, woont, de almachtige God, zal het vervullen.</note>.</verse> 


<verse osisID="Isa.08.19"> En wanneer zij tot ulieden zeggen: Ondervraagt de bezweerders en de waarzeggers, die murmelen bij hunne tooverkunsten - zal niet een volk zijn eigen God ondervragen? voor de levenden de dooden<note n="139">Wanneer zij, de afvalligen in Juda (zie II 6), ulieden, de leerlingen des Heeren (v. 16), willen verleiden om uit angst voor de dreigende rampen, naar de wijze der afgodendienaars, tot de bezweerders van geesten en tot de heidensche waarzeggers te gaan, antwoordt dan, dat, volgens de uitspraak van de rede zelve, Israël zijn eigen God en geen vreemde goden moet raadplegen. Want dwaasheid is het voor de levenden de dooden te ondervragen. Spottend met die tooverkunsten zegt de profeet: die murmelen, d.i. geheimzinnig, halfluid spreken.</note>?</verse>

<verse osisID="Isa.08.20"> Ter wet veeleer en ten getuigenis! Bijaldien zij niet spreken overeenkomstig dat woord, zal er voor hen geen morgenlicht zijn<note n="140">Ter wet enz., dit zij de leuze van Gods leerlingen! Zie noot 14. Wie zijn gedrag niet inricht naar de wet en het getuigenis, d.i. naar Gods openbaring, door den profeet medegedeeld, die behoort tot het getal dier ongeloovigen, voor wie geen morgenlicht op den nacht van jammeren volgen zal.</note>.</verse>

<verse osisID="Isa.08.21"> En men zal daar rondzwerven, ternederzinken en honger lijden, en hongerend zal men grammoedig worden en vloeken zijnen koning en zijnen God; en men zal opwaarts blikken</verse>

<verse osisID="Isa.08.22"> en ter aarde zal men schouwen, en zie, jammer en duisternis, verslagenheid en angst en achtervolgende donkerheid<note n="141">Eene dichterlijke schildering van den hopeloozen nacht van jammer en ellende, waarin de ongeloovigen door Gods wraakgericht zullen blijven verkeeren.</note>, en men zal niet kunnen ontvlieden aan zijnen angst<note n="142">Hebr.: ‘Nochtans niet in duisternis zal blijven wat in jammer was’. Eene belofte van verlossing, welke in innig verband staat met IX 1.</note>.</verse>

</chapter>


<chapter osisID="Isa.9">
 

<title>Hoofdstuk IX.</title><p>Het licht van Emmanuel, den zoon van David, en zijne heerschappij (v. 1-7). De tegen Israël uitgestrekte arm des Heeren (v. 8-21).</p>


<verse osisID="Isa.09.1"> In den eersten tijd is gering geacht het land Zabulon en het land Nephthali; en in den laatsten is geëerd geworden de weg aan zee over den Jordaan van het Galilea der heidenen<note n="143">Terwijl de nacht van jammer blijft drukken op de verachters van Gods woord (VIII 20-22), zal daarentegen de morgen van verlossing aanlichten voor de geloovigen, vooral dáár, waar de smaad en de ellende het zwaarst gevoeld werden, in het stamgebied van Zabulon en van Nephthali; ditzelfde land heet in het tweede verslid de weg aan zee, omdat het gelegen was aan de zee, d.i. aan den oever van het meer Genesareth. Het volgende trans Jordanem kan zoowel den westelijken als den oostelijken Jordaanoever aanduiden; hier beteekent het niet, naar de meest gebruikelijke spreekwijze, het aan de oostzijde gelegen Perea, maar den westelijken kant, gelijk het bijgevoegde Galilea der heidenen duidelijk maakt. Want dit laatste is de naam van het noordelijk deel dierzelfde landstreek, aldus geheeten (vgl. Jos. XII 23), omdat zij door velen uit de aangrenzende heidenen bevolkt was (in plaats van den genitief Galilaeae, leest men beter, evenals bij Matth. IV 15, Galilaea, een bijstellenden nominatief). Die landstreek is in den eersten tijd, d.i., om de volgende tegenstelling met den laatsten tijd, in het tijdperk vóór den Messias, gering geacht, d.i. veracht en vernederd; want zij stond meer bloot aan de invallen der noordelijke vijanden, werd door Teglatphalasar ontvolkt (IV Reg. XV 29) en was om de daar wonende heidenen en om andere redenen door de overige Israëlieten veracht. Doch in het tijdperk van den Messias, zal die landstreek boven andere in hoog aanzien komen. Hoe dit geschieden zal, wordt gezegd in v. 2.</note>.</verse>

<verse osisID="Isa.09.2"> Het volk, dat in de duisternis wandelde, zag een groot licht; hun die woonden in de landstreek van de schaduw des doods, een licht is hun opgegaan<note n="144">In de schaduw, die de dood van zich afwerpt, m.a.w. in de dikste duisternis van allerlei jammer, van onwetendheid en zonde. Dat groot licht is Emmanuel, wiens geboorte in v. 6 bezongen wordt, die, ‘het licht der volken is’ (XLII 6; vgl. Joan. VIII 12) en inzonderheid in Galilea het licht zijner prediking deed schijnen; zie de vervulling Matth. IV 14-16.</note>.</verse>

<verse osisID="Isa.09.3"> Vermeerderd hebt Gij het volk en niet verhoogd de blijdschap<note n="145">De zin is: Voorheen hebt Gij, o God, het volk van Galilea wel talrijk gemaakt, maar niet gelukkig, integendeel. Doch door de komst van den Messias verblijden zij zich enz. Naar de Hebr. kantlezing, door het gezag van de Grieksche, de Syrische en de Chaldeeuwsche vertaling aanbevolen, - zonder het ontkennende niet: ‘Vermeerderd hebt Gij het volk en de blijdschap verhoogd’, d.i. door de prediking van den Messias zal aldaar het getal zijner leerlingen vermeerderd en hunne vreugde over de blijde verlossing verhoogd worden. Deze vreugde wordt dan door twee vergelijkingen verklaard.</note>. Zij verblijden zich voor uw aangezicht, gelijk die zich verblijden in den oogst, gelijk de overwinnaars jubelen na gewonnen buit, wanneer zij het geroofde verdeelen.</verse>

<verse osisID="Isa.09.4"> Want het juk van zijnen last en de roede van zijnen schouder en den staf van zijnen dwingeland hebt Gij verbroken als ten dage van Madian<note n="146">Het juk van zijnen last, d.i. het lastige, zware juk, de roede, waarmede de dwingeland het volk de schouders geeselde, en den staf, waarmede de verdrukker zijn schrikbewind voerde, heeft de Heer wonderbaar, plotseling verbroken als ten dage enz., zie Judic. VII, VIII. Die overwinning op Madian behaalde Gedeon zonder eenig natuurlijk hulpmiddel, alléén door Gods wonderdadige macht, de lichtende fakkel in de hand en de bazuin aan den mond: zoo zal ook de Verlosser der wereld alleen door bovennatuurlijke kracht met de lichtende fakkel en de bazuin des Evangelies den Satan overwinnen.</note>.</verse>

<verse osisID="Isa.09.5"> Want alle buit, met geweld in strijdgewoel gewonnen, en krijgsgewaad, in bloed geverfd, zal ter verbranding zijn en eene spijze des vuurs<note n="147">De zegepraal op die verdrukkers zal volledig zijn, de buit zal hun ontnomen, de laatste sporen hunner overheersching zullen verbrand worden. Door wien die zegepraal zal worden bevochten, verklaart de profeet in v. 6.</note>.</verse>

<verse osisID="Isa.09.6"> Want <hi type="italic">een Kindeken</hi> is ons <hi type="italic">geboren</hi> en een Zoon is ons gegeven, en de heerschappij is op zijnen schouder gelegd; en zijn naam zal genoemd worden: Wonderbare, Raadgever, God, Sterke, Vader der toekomende eeuw, Vorst des vredes<note n="148">Dit Kindeken, dat over al de vijanden zal zegepralen (vgl. VIII 9, 10), is de Messias, wiens geboorte de profeet, in zijn levendig geloof aan de vervulling dier blijde belofte, als reeds tegenwoordig bezingt. De heerschappij van het aan David beloofde eeuwigdurende koningschap (vgl. II Reg. VII 12-16; Ps. LXXXVIII 38) is op zijnen schouder gelegd; want op den schouder droeg men het zinnebeeld der koninklijke macht, den koninklijken staf en mantel. De vijf of zes volgende namen verklaren (zie VII 14), wie en wat dat Kind wezen zal: Wonderbare om het bovennatuurlijke van zijne geboorte en van zijn werk (vgl. Judic. XIII 18). Raadgever door zijne goddelijke wijsheid en hemelsche leer. God, Sterke of, gelijk X 21, ‘sterke God’, want dit Kind is waarachtig God, die zijne sterkte toont in zijn zegepraal aan het kruis. Vader, om zijne vaderlijke liefde en zorg voor de zijnen, der toekomende eeuw, de eeuw van den Messias; Hebr.: ‘eeuwige Vader’, die te allen tijde zich Vader betoont. Vorst, die den vrede herstelt tusschen God en den mensch en tusschen de menschen onderling, en in vrede, niet door wapengeweld, zal heerschen als de tweede Salomon.</note>!</verse>

<verse osisID="Isa.09.7"> Vermeerderen zal zich zijne heerschappij, en aan den vrede zal geen einde wezen; op David's troon en over zijn koninkrijk zal Hij zetelen, opdat Hij het bevestige en sterke door recht en gerechtigheid, van nu af tot in eeuwigheid. De ijver van den Heer der heerscharen zal dit doen<note n="149">Vermeerderen enz., vgl. Ps. LXXI 11. Op David's troon, zie de vervulling Luc. I 32. Recht en gerechtigheid zijn de eigenschappen van zijn bestuur en de steunpilaren van zijn Rijk, zie Ps. LXXI 2, 4, 7. De ijver, d.i. Gods ijverzuchtige liefde voor zijn volk; vgl. Soph. I 18.</note>.</verse>

<verse osisID="Isa.09.8"> Een woord heeft de Heer gezonden over Jacob, en het is gevallen op Israël<note n="150">Met dit vers begint een nieuw onderdeel van het Emmanuel-boek, waarin de ter wraak uitgestrekte hand des Heeren zich richt tegen geheel Israël, inzonderheid tegen het Tienstammenrijk. In vier strophen, die telkens met een refrein sluiten, schildert de profeet het zedenbederf en het komende wraakgericht (IX 8 - X 4). - Een woord, door de bediening van Isaias gezonden over Jacob, het geheele uitverkoren volk, is gevallen op datzelfde volk, Israël, dat om zijne schuld de verdervende kracht van Gods dreigend woord zal ondervinden.</note>.</verse> 


<verse osisID="Isa.09.9"> En weten zal het geheel het volk, Ephraïm<note n="151">Weten door ondervinding zal het geheel het volk, inzonderheid Ephraïm, het Tienstammenrijk.</note> en Samaria's bewoners, die in hoovaardij en in hoogheid des harten zeggen:</verse>

<verse osisID="Isa.09.10"> Tichelsteenen zijn gevallen, maar met gehouwen steenen zullen wij opbouwen; wilde vijgeboomen hebben zij omgehouwen, maar ceders zullen wij in de plaats zetten<note n="152">De Assyriërs hadden de steden van het noordelijk rijk met hare gebouwen en het land met zijn geboomte reeds deerlijk gehavend (IV Reg. XV 29); maar in trotschen overmoed achtten zij zich ruimschoots in staat die schade rijkelijk te herstellen. Wilde vijgeboomen leveren een minder goede houtsoort dan de harde ceders.</note>.</verse>

<verse osisID="Isa.09.11"> En verheffen zal de Heer de vijanden van Rasin over hem<note n="153">Hier spreekt weder de profeet. De vijanden van Rasin, den Syriër (VII 1), waren de Assyriërs (vgl. IV Reg. XVI 9). Over hem, d.i. over Ephraïm (v. 9).</note>, en zijne bestrijders zal Hij tot een woesten aanval wekken.</verse>

<verse osisID="Isa.09.12"> Syrië ten oosten en de Philistijnen ten westen en Israël zullen zij verslinden met vollen mond<note n="154">De Assyriërs zullen Syrië en Philistea, ook volgens het Assyrisch spijkerschrift de bondgenooten van Israël, eerst aangrijpen en daarna ook Israël met vollen mond, d.i. met vraatzucht als wilde dieren, verslinden, m.a.w. zijn rijkdom plunderen, zijn volksbestaan vernielen.</note>. Bij dat alles heeft zich zijn toorn niet afgewend, maar nog is zijne hand uitgestrekt.</verse>

<verse osisID="Isa.09.13"> En het volk keerde zich niet tot Hem, die het sloeg, en den Heer der heerscharen zochten zij niet<note n="155">De tuchtiging bereikte haar doel niet; om Israël's hardnekkigheid te buigen waren strengere straffen nootzakelijk. Den Heer zoeken is zich met een boetvaardig hart tot Hem wenden, vgl. Ps. XXXIII 5.</note>.</verse>

<verse osisID="Isa.09.14"> En verdelgen zal de Heer uit Israël kop en staart, den neerbuiger en den bedwinger<note n="156">Hebr.: ‘palmtak en bies’, wat hetzelfde beteekent als het voorafgaande kop en staart, zie v. 15. Vgl. XIX 15.</note> op één dag:</verse>

<verse osisID="Isa.09.15"> De hoogbejaarde en aanzienlijke, dat is de kop, en de profeet, die leugen leert, dat is de staart<note n="157">Zij heeten de staart, daar zij zich keeren naar iederen wind en vleiend om gunst en belooning bedelen, gelijk de kwispelstaartende hond.</note>.</verse>

<verse osisID="Isa.09.16"> En die dit volk gelukkig noe- men, zijn verleiders; en die geluk kig genoemd worden, vallen in den afgrond<note n="158">Die verleiders zijn de valsche profeten. In het Hebr. meer algemeen: ‘de volksleiders zijn verleiders geworden en de geleiden worden verdwaalden’.</note>.</verse>

<verse osisID="Isa.09.17"> Daarom zal over deszelfs jongelingen de Heer zich niet verblijden, en over deszelfs weezen en weduwen zal Hij zich niet ontfermen, dewijl ieder huichelaar is en booswicht, en alle mond dwaasheid spreekt<note n="159">Noch de blijdschap, die de aanblik van krachtige jongelingen gewoonlijk veroorzaakt, noch het medelijden, dat het lot van weezen en weduwen pleegt op te wekken, zal den vertoornden God tot eene mildere straf, tot verschooning bewegen, dewijl allen door en door bedorven zijn.</note>. Bij dat alles heeft zich zijn toorn niet afgewend, maar nog is zijne hand uitgestrekt.</verse>

<verse osisID="Isa.09.18"> Want ontstoken als een vuur is de goddeloosheid, distelen en doornen zal zij verslinden, en zij zal ontstoken worden in het dichte des wouds, en opdwarrelen zal een trotsche rookzuil<note n="160">De goddeloosheid van Israël is oorzaak van zijn ondergang; als zoodanig wordt zij vergeleken met een geweldigen brand, die alles, de lage distelen en doornen, de hooge wouden, in vlammen en rook doet opgaan.</note>.</verse>

<verse osisID="Isa.09.19"> Door de gramschap van den Heer der heerscharen is het land ontredderd, en het volk is als een spijze des vuurs<note n="161">Hier is Gods gramschap de vlam, die land en volk verteert.</note>; de man spaart zijnen broeder niet;</verse>

<verse osisID="Isa.09.20"> en men wendt zich naar rechts en hongert nog, en eet naar links en wordt niet verzadigd<note n="162">Eindelijk zullen zij door burgeroorlog en broedertwist elkander verscheuren.</note>; ieder verslindt het vleesch van zijn eigen arm: Manasses Ephraïm en Ephraïm Manasses, zij te zamen tegen Juda<note n="163">Van zijn eigen arm, d.i. van zijnen broederstam, die hem als zijn eigen arm moest verdedigen: Manasse en Ephraïm waren broeders, zonen van Joseph. Waarschijnlijk ziet dit op de samenzweringen en koningsmoorden in Israël te dien tijde, zie IV Reg. XV 30. Tegen het uitverkoren Juda, den koninklijken stam, zijn zij het eens.</note>.</verse>

<verse osisID="Isa.09.21"> Bij dat alles heeft zich zijn toorn niet afgewend, maar nog is zijne hand uitgestrekt.</verse>

</chapter>


<chapter osisID="Isa.10"> 
 

<title>Hoofdstuk X.</title>
<p>'s Heeren hand tegen Israël (v. 1-4). Profetie tegen Assur: zijn hoogmoed (v. 5-11); het strafgericht (v. 12-19); troost voor Juda (v. 20-27); Assur voor Jerusalem (v. 28-34).</p>


<verse osisID="Isa.10.1"> Wee hun, die onrechtvaardige wetten maken en schrijvende onrecht schrijven<note n="164">In deze laatste strophe (vgl. IX noot 8) slingert de profeet het wee tegen de door God gestelde overheid, die, in plaats van recht te doen, het onrecht bezegelde en daaraan een schijn van recht gaf door onrechtvaardige wetten te maken; vgl. I 21-23; V 23.</note>,</verse>

<verse osisID="Isa.10.2"> om in het gericht de armen te onderdrukken en geweld te plegen aan de zaak der geringen van mijn volk, opdat de weduwen hunne prooi worden, en zij de weezen plunderen!</verse>

<verse osisID="Isa.10.3"> Wat zult gij doen ten dage der bezoeking en des onheils, dat van verre komt<note n="165">Bedoeld is de komst der Assyriërs; zie V 26.</note>? Tot wien zult gij om bijstand vluchten? En waar zult gij uwe heerlijkheid laten,</verse>

<verse osisID="Isa.10.4"> om niet gekromd te worden onder de kluister en niet met de verslagenen te vallen<note n="166">Waar zult gij uwe heerlijkheid, de wederrechtelijk verzamelde rijkdommen, laten? Zij zullen u niet baten om aan den ondergang te ontkomen. Naar het Hebr. is de zin: er zal niets overblijven, dan dat men zich kromt onder gekluisterden (die wegens hunne kluisters niet recht staan of gaan kunnen) en onder verslagenen neervalt.</note>? Bij dat alles heeft zich zijn toorn niet afgewend, maar nog is zijne hand uitgestrekt.</verse>

<verse osisID="Isa.10.5"> Wee Assur, roede en stok mijner gramschap is hij! In hunne hand is mijne verbolgenheid<note n="167">Waarom over Assur, Gods tuchtroede ter kastijding van Juda, het wee wordt uitgesproken, verklaart v. 7.</note>.</verse>

<verse osisID="Isa.10.6"> Tot een bedrieglijke natie zend Ik hem, en tegen het volk mijner gramschap geef Ik hem last, om buit te nemen en prooi te plunderen en het te stellen ter vertrapping als slijk der straten<note n="168">Het uitverkoren volk heet hier eene bedrieglijke natie, omdat het God bedrogen en zijne beloften jegens Hem geschonden had. Daarom zendt de Heer Assur: de vrije daden en beschikkingen van volken en menschen maakt God aan zijne plannen dienstbaar.</note>.</verse>

<verse osisID="Isa.10.7"> Maar hij, niet aldus is hij gezind, en zijn hart denkt niet alzoo; doch op verdelging zint zijn hart en op uitroeiing van niet weinige volkeren<note n="169">Assur wilde Juda niet alleen, overeenkomstig Gods wil, tuchtigen, maar het, gelijk andere volken, uitroeien Want de Assyriërs hadden de gewoonte om de weinigen van een volksstam, die na hunne vernielende oorlogen nog waren overgebleven, in hun onmetelijk rijk te verstrooien en in de verwonnen landstreken vreemde, aan hen verknochte bewoners te brengen.</note>.</verse>

<verse osisID="Isa.10.8"> Want hij zegt:</verse>

<verse osisID="Isa.10.9"> Zijn niet mijne vorsten altegader koningen<note n="170">De koning van Assur had tal van koningen tot zijne vorsten of vazallen gemaakt en noemde zich derhalve groot-koning (sarru rabbu) of koning der koningen (sar sarrani)</note>? Ging het Calano niet als Charcamis? En Emath niet als Arphad? Ging het Samaria niet als Damascus<note n="171">De Assyrische koning, die hier spreekt, noemt de voornaamste steden, door hem of zijne voorgangers ten onder gebracht. Charcamis, niet het Circesium der Grieken en Romeinen aan de samenvloeiing van den Chaboras en den Euphraat, maar het in de Assyrische oorkonden genoemde Gargamis, de hoofdstad van het land Chatti, op den rechteroever van den Euphraat, door Teglathphalasar ingenomen en in 717 door Sargon vernietigd. Calano, waarschijnlijk de hoofdstad van het land Patin, tusschen den Afrin en den Orontes, in het spijkerschrift Kunulua of Kinalia geheeten, was door Teglathphalasar omstreeks 740 bij Assyrië ingelijfd. Emath, eene voorname stad in het aan Syrië ondergeschikte land Emath (Jer. XXXIX 5), aan den Orontes, later Epiphania, heden weder Hamah geheeten. In hare nabijheid lag de eveneens vroeger aanzienlijke stad Arphad, heden het onbeduidende Tell-Erfâd, ten noorden van Aleppo. Dezelfde Teglathphalasar had Damascus, de hoofdstad van het Damasceensch Syrië (II Reg. VIII 6), en Samaria, de hoofdstad van Israël, getuchtigd. Ook in zijne opschriften roemt hij op de hier genoemde veroveringen.</note>?</verse>

<verse osisID="Isa.10.10"> Gelijk mijne hand de rijken der afgoden heeft bemachtigd, zoo ook hunne beelden uit Jerusalem en uit Samaria<note n="172">Even gemakkelijk zal ik de beelden der goden uit Jerusalem enz. bemachtigen. Rijken der afgoden noemt hij de aan hem thans onderworpen staten, wier goden voor den god Assur hadden moeten onderdoen. Hebr.: ‘Gelijk mijne hand de rijken der afgoden heeft bemachtigd, welker godenbeelden voortreffelijker waren dan die van Jerusalem en Samaria - zal ik niet’ enz. v. 11.</note>.</verse>

<verse osisID="Isa.10.11"> Zal ik niet, gelijk ik deed aan Samaria en zijne afgoden, evenzoo doen aan Jerusalem en zijne beelden<note n="173">Assur stelt Jehova op ééne lijn met de goden der overige rijken; die godslastering zal de God van Israël wreken en zijne oppermacht toonen. Het antwoord op die overmoedige taal volgt in v. 12.</note>?</verse>

<verse osisID="Isa.10.12"> En het zal zijn: wanneer de Heer al zijne werken voltrokken zal hebben aan den berg Sion en aan Jerusalem, dan zal Ik bezoeking brengen over de vrucht van het grootsche hart des konings van</verse> 
<verse osisID="Isa.10.1">Assur en over de praal van de trotschheid zijner oogen<note n="174">Al zijne werken, d.i. de tuchtiging van Sion en Jerusalem door Assur. Aan de vrucht, te weten zijne verwaandheid, die zich openbaart in de godlasterende woorden van v. 10, 11, en aan de praal of het praalvertoon van dien trotschaard, wiens hoogmoed zich verraadt in zijne oogen. Assur's pralende hoogmoed wordt v. 13, 14 nogmaals met zijne eigen woorden geschilderd.</note>.</verse>

<verse osisID="Isa.10.13"> Want hij zegt: Door de kracht mijner hand heb ik het volvoerd, en door mijne wijsheid handelde ik verstandig; en ik nam de grenspalen der volkeren weg, en hunne vorsten plunderde ik, en ik haalde als een machtige neder hen, die zetelen in den hooge.</verse>

<verse osisID="Isa.10.14"> En als een vogelnest bemachtigde mijne hand de kracht der volkeren; en gelijk men verlaten eieren inzamelt, zoo heb ik, ik zelf, de gansche aarde bijeengeraapt; en niet één was er, die een vlerk verroerde en den bek opendeed en piepte<note n="175">Op die godtergende taal antwoordt de profeet in v. 15.</note>.</verse>

<verse osisID="Isa.10.15"> Zal dan de bijl roemen tegen hem, die daarmede houwt? Of zal de zaag zich verheffen tegen hem, door wien ze getrokken wordt? Als hief zich een roede op tegen hem, die haar opheft, en verhief zich een stok, die toch maar hout is<note n="176">Hebr.: ‘als zwaaide een staf dengene die hem opheft, als hief een stok dengene op, die geen bout is’. De vergelijkingen toonen, hoe dwaas het pochen is van Assur tegen Jehova, in wiens hand hij slechts een werktuig is ter tuchtiging.</note>!</verse>

<verse osisID="Isa.10.16"> Daarom zal de Opperheer, de Heer der heerscharen, onder zijne vetgemesten magerheid zenden; en onder zijne heerlijkheid zal ontstoken worden en gloeien een brand van vuur<note n="177">De Opperheer enz.: tegenover het met zijne macht pralende Assur staat de volle titel van Jehova's heerlijkheid. De vetgemesten, d.i. de machtige legerhoofden, zal God doen wegkwijnen en Assur's heerlijkheid, zijn beroemd leger, geheel en plotseling, als door een geweldigen brand, vernietigen. Sennacherib's val vóór Jerusalem kon niet treffender geschilderd worden; zie XXXVII 36.</note></verse>

<verse osisID="Isa.10.17"> En het licht van Israël zal zijn tot een vuur en zijn Heilige tot een vlam, en het zal ontstoken worden, en verslonden zullen worden zijne doornen en distelen op één dag<note n="178">Jehova, het licht van Israël (vgl. Ps. XXVI 1), die voor zijn volk de bron is van alle goed, die, als de Heilige, zijn eer niet ongewroken kan laten verguizen, zal voor het godlasterend Assur een verslindend vuur (Deut. IX 3) zijn en een vlam, die Assur's grootheid even gemakkelijk als distelen en doornen zal verslinden.</note>.</verse> 


<verse osisID="Isa.10.18"> En de heerlijkheid van zijn woud en van zijn karmel zal, van de ziel tot het vleesch, verteerd worden<note n="179">Assur door zijn machtig leger als een geweldig woud zal (een nieuw beeld) van de ziel tot het vleesch, d.i. geheel en al, vergaan. Karmel is hier geen eigennaam, doch beteekent in het algemeen een boschrijk oord of boomgaard.</note>; en hij zal van vervaardheid wegvluchten.</verse>

<verse osisID="Isa.10.19"> En het overschot van de boomen zijns wouds kan om het geringe aantal geteld worden, en een knaap kan ze opschrijven.</verse>

<verse osisID="Isa.10.20"> En het zal zijn te dien dage<note n="180">De profeet gaat het heilzaam gevolg der tuchtiging voor Gods volk verklaren.</note>: Niet langer zal het overschot van Israël, alsook degenen, die van het huis Jacob ontkomen zijn, steunen op dengene, die hen slaat<note n="181">Het overblijfsel, dat bij den ondergang der groote menigte ontkomen is aan de slagen van Assur. Op dengene, die hen slaat, d.i. op Assur, wiens hulp tot eigen ongeluk was ingeroepen.</note>; maar het zal steunen op den Heer, den Heilige van Israël, in waarheid.</verse>

<verse osisID="Isa.10.21"> De overblijfselen zullen zich bekeeren, de overblijfselen, zeg ik, van Jacob, tot den sterken God.</verse>

<verse osisID="Isa.10.22"> Want al ware uw volk, o Israël, als het oeverzand der zee, de overblijfselen daarvan zullen zich bekeeren<note n="182">Met nadruk herhaalt de profeet, zinspelende op den profetischen naam van zijn ouderen zoon (VII 3), dat de overblijfselen, maar ook dezen alleen zullen gespaard blijven en zich zullen bekeeren tot den in IX 6 genoemden sterken God, tot Emmanuel. Dit betuigt hij zoo nadrukkelijk, omdat velen, steunende op Gods belofte van een talrijk nakroost (Gen. XXII 17; XXXII 12), in den waan verkeerden, dat de vleeschelijke afstamming van den gezegenden Abraham aan Israël straffeloosheid verzekerde.</note>. De verdelging, die beschikt is, zal gerechtigheid doen toestroomen.</verse>

<verse osisID="Isa.10.23"> Want de verdelging en de beschikking zal de Heer, de God der heerscharen, voltrekken binnen het gansche land<note n="183">De verdelging der groote meerderheid, die door het goddelijk raadsbesluit beschikt is en door Gods wraakgericht binnen gansch Juda zal worden voltrokken, is voor de overblijfselen de weg ter bekeering en zal aldus gerechtigheid in overvloed doen toestroomen. Want volgens I 27 moet Israël door Gods strafgerichten komen tot zijne verlossing, welke door den Messias zal voltooid worden. Het abbreviare van den Vulgaattekst is letterlijke vertaling van het Hebr. woord, dat in zijne eerste beteekenis scherp afsnijden of afkorten, en verder vaststellen of beschikken beduidt.</note>.</verse>

<verse osisID="Isa.10.24"> Daarom zegt dit de Heer, de God der heerscharen: Vrees niet, mijn volk, bewoner van Sion, voor Assur! Met de roede zal hij u slaan, en zijnen stok zal hij opheffen tegen u naar de wijze van Egypte<note n="184">Het woord is gericht tot het getrouwe volk Gods. Mijn volk, bewoner van Sion: een dubbele reden om op Jehova te vertrouwen bij het Assyrisch wraakgericht. Zwaar zal de tuchtiging zijn naar de wijze van Egypte, d.i. evenals hunne vaderen in Egypte geslagen werden; maar evenals toen zal ook thans de tuchtiging door eene wonderdadige verlossing gevolgd worden ten spijt en ten ondergang der onderdrukkers (v. 25).</note>.</verse>

<verse osisID="Isa.10.25"> Want nog een weinig en een luttel tijds, en voleindigd zal worden de verbolgenheid, en mijn toorn zal over hunne wandaad zijn.</verse>

<verse osisID="Isa.10.26"> En verwekken tegen hem zal de Heer der heerscharen eenen geesel - als de nederlaag van Madian bij de rots Oreb - en zijnen staf over de zee, en dien zal hij verheffen naar de wijze van Egypte<note n="185">Den geesel, waarmede God Madian sloeg (zie IX 4), en den staf, waarmede Hij door Moses' hand het leger van Egypte in de zee bedolf, zal de Heer verheffen tegen Assur; m.a.w. God zal de oude wonderdaden ter verlossing van zijn volk en ter verdelging van diens vijanden vernieuwen.</note>.</verse>

<verse osisID="Isa.10.27"> En het zal zijn te dien dage: Afgenomen zal worden zijn last van uwen schouder en zijn juk van uwen hals, en bederven zal het juk ter oorzake van de olie<note n="186">Het beeld is ontleend aan trekossen, welker juk bederft, d.i. berst, ter oorzake van de olie of het vet, d.i. wegens de vetheid van hun nek. Zoo krachtig zal het volk des Heeren worden, dat het der vijanden juk zonder moeite zal afwerpen.</note>.</verse>

<verse osisID="Isa.10.28"> Hij komt naar Ajath! Hij trekt Magron voorbij! Bij Machmas laat hij zijnen veldtros achter<note n="187">Assur's krijgstocht tegen Juda (v. 28-32) en zijn plotselijke val vóór Jerusalem (v. 33-34) wordt thans op levendige wijze geschilderd. Te Ajath of Aï (Gen. XII 8), oostelijk van Bethel, betreedt Assur uit het noordelijke rijk Israël het grondgebied van Juda; van daar trekt het ontzaglijke leger zoo op Jerusalem los, dat het zich tevens uitspreidt over de omstreken en de plaatsen ten oosten en ten westen der hoofdstad aangrijpt. Magron op den weg tusschen Ajath en Machmas; hier laat Assur zijnen veldtros achter, omdat de weg moeilijker wordt en door een bergpas leidt.</note>!</verse>

<verse osisID="Isa.10.29"> Zij trekken ijlings door! Gaba zij ons kwartier! Vervaard is Rama! Gabaäth Saül's vlucht<note n="188">Hebr.: ‘Zij zijn den bergpas doorgetrokken’, die van Machmas naar Gaba voert; vgl. I Reg. XIV 4, 5. Den volgenden morgen trekken zij westelijk, voorbij het vervaarde Rama, in de richting van Gabaäth Saül's, dat men veelal met het tegenwoordige Tell el-Fûl, eene het Benjaminietische gebied bestrijkende hoogte, vereenzelvigt.</note>!</verse> 


<verse osisID="Isa.10.30"> Schrei luidkeels, dochter Gallim! Geef acht Laïsa! Arm Anathoth<note n="189">Geef acht op den aanrukkenden vijand. Anathoth, het tegenwoordige Anâta, drie vierde uurs noordelijk van Jerusalem (Jer. I 1).</note>!</verse>

<verse osisID="Isa.10.31"> Uitgeweken is Medemena! Bewoners van Gabim, hebt moed<note n="190">Hebt den moed om u althans door de vlucht te redden. De hier genoemde plaatsen lagen vermoedelijk ten noorden van Jerusalem.</note>!</verse>

<verse osisID="Isa.10.32"> Nog een dag is het, dat men stelling neemt op Nobe<note n="191">Waarschijnlijk eene hoogte ten noorden van Jerusalem, van waar hij op de stad neerzag. Vgl. I Reg. XXI 1.</note>! Hij zwaait zijne hand tegen den berg der dochter Sion, den heuvel van Jerusalem<note n="192">De korte, afgebroken stijl wordt hier plotseling breed en statig. Het is alsof de profeet de gerustheid wil uitdrukken, waarmede net heilige en door Gods beloften veilige Sion den heiligschennenden aanslag van Assur afwacht.</note>.</verse>

<verse osisID="Isa.10.33"> Zie, de Opperheer, de Heer der heerscharen zal het kruikje verbrijzelen door verschrikking; en de rijzige stammen zullen omgehouwen en de verhevene naar omlaag gehaald worden.</verse>

<verse osisID="Isa.10.34"> En neergeveld zal worden het dichte des wouds met staal, en de Libanon zal met de hooge vallen<note n="193">Het kruikje enz., m.a.w. even gemakkelijk zal de Almachtige dat trotsche leger vernietigen; eene zinspeling op Gedeon Judic. VII. Naar het Hebr.: ‘Zie, de Opperheer... zal de takken afhouwen met geweld, en de rijzige stammen zullen... en de Libanon valt door een Machtige’; het leger van Assur wordt evenals v. 18 vergeleken met een machtig woud, dat door God zal worden neergehouwen. Zie de vervulling XXXVII 36.</note>!</verse>

</chapter>


<chapter osisID="Isa.11">
 

<title>Hoofdstuk XI.</title><p>De Messias, de zoon van David, toegerust met de gaven van den H. Geest, koning van gerechtigheid en vrede (v. 1-10), verlosser van zijn volk (v. 11-16).</p>


<verse osisID="Isa.11.1"> En een rijsje zal ontspruiten uit den wortel van Jesse, en een bloem zal uit zijnen wortel opstijgen<note n="194">In treffende tegenstelling met het neergevelde trotsche cederwoud, een beeld van het groote wereldrijk, verschijnt hier een rijsje uit den wortel van Jesse, Hebr.: ‘uit den stronk van Isaï’, uit dien overgebleven worteltronk van VI 13, m.a.w. uit het diep vernederde en vergeten huis van David, den zoon van Jesse of Isaï (I Reg. XVI 1, 3). Het rijsje is, evenals de spruit des Heeren van IV 2, de Messias, die als een bloem zal opstijgen uit het in vergetelheid verborgen koninklijk geslacht. Hebr.: ‘en een scheut uit zijne wortels zal vrucht dragen’ na eerst tot een hoogen boom te zijn opgegroeid, een beeld van het in den aanvang geringe, maar zich in oneindige vruchtbaarheid uitbreidende Messias-rijk. Door het rijsje verstaat de H. Hiëronymus de H. Maagd Maria en door de bloem Jesus Christus. Daar echter beide, rijsje en bloem, uit den wortel opschieten, wordt, volgens den H. Cyrillus en vele anderen, door beide benamingen de Messias aangeduid.</note>.</verse>

<verse osisID="Isa.11.2"> En op hem zal rusten de geest des Heeren, de geest der wijsheid en des verstands, de geest des raads en der sterkte, de geest der wetenschap en der godsvrucht;</verse> 


<verse osisID="Isa.11.3"> en vervullen zal hem de geest van de vreeze des Heeren<note n="195">De geest des Heeren zal blijvend op Hem rusten in het zevental, d.i. in de gansche volheid van Gods bijzondere gaven, die hier naar hunne waardigheid worden opgenoemd. De gave der wijsheid verkwikt door de zekere kennis der dingen, welke in het licht van God naar hunne waarde geschat worden. De gave des verstands geeft licht om te onderscheiden en voorzichtig te handelen. De gave des raads helpt om in twijfel volgens God te beslissen. De gave der sterkte geeft bovennatuurlijke kracht om voor deugd en gerechtigheid ook de zwaarste offers te brengen. De gave der wetenschap doet kennen, welke goede werken in gegeven omstandigheden Gode welgevallig en den mensch tot heil zijn. De gave der godsvrucht spoort den wil aan tot innige liefde voor God, welke zich openbaart in goede werken ter eere Gods en tot welzijn van den evenmensch. De vreeze des Heeren doet elke zonde vermijden, omdat deze God als rechtvaardigen rechter en als goeden vader beleedigt en bedroeft. In den grondtekst luidt het slot van v. 2 en het begin van v. 3: ‘de geest der wetenschap en der vreeze des Heeren, en zijn welbehagen zal hij hebben aan de vreeze des Heeren’. Daar worden dus zes gaven opgenoemd, doch de godsvrucht is in de vreeze des Heeren opgesloten.</note>. Niet naar het zien der oogen zal hij richten, en niet naar het hooren der ooren zal hij uitspraak doen<note n="196">Die volheid der gaven van den H. Geest maakt den Messias tot een rechtvaardig bestuurder en rechter, die zich niet, gelijk de kortzichtige mensch, laat leiden door uiterlijken schijn, noch afhangt van de getuigenis van anderen. Zie de vervulling Joan. II 24; IV 18; VI 65; Luc. VII 40 enz.</note>.</verse>

<verse osisID="Isa.11.4"> Maar hij zal in gerechtigheid de armen richten en naar billijkheid uitspraak doen voor de zachtmoedigen<note n="197">Hebr.: ‘voor de weerloozen’. Eene tegenstelling met de onrechtvaardige rechters van dien tijd, vgl. I 23; V 23; X 2. Zie Matth. V 3; XI 5, hoe de Zaligmaker de armen en zachtmoedigen zalig prijst, aan de armen bij voorkeur het Evangelie verkondigt.</note> des lands; en hij zal de aarde slaan met de roede van zijnen mond en met den adem zijner lippen den goddelooze dooden<note n="198">De roede van zijnen mond is zijn werkdadig strafvonnis over de aarde der goddeloozen (vgl. Apoc. I 16); wegens den geest der sterkte, die in Hem woont, is de adem zijner lippen krachtig om den goddelooze (een verzamelwoord) te dooden. Deze tegen Christus strijdende helsche macht zal in den Antichrist haar hoogste ontwikkeling bereiken: vgl. II Thess. II 8.</note>.</verse>

<verse osisID="Isa.11.5"> En gerechtigheid zal de gordel zijn zijner lendenen en trouw de bindriem zijner heupen<note n="199">De eigenschappen, gerechtigheid en trouw (vgl. Ps. XXXV 6, 7), zijn Hem eigen als een gordel of bindriem, zoo ten sieraad als ter sterkte.</note>.</verse> 


<verse osisID="Isa.11.6"> De wolf zal wonen bij het lam, en de pardel zich legeren bij het bokje, var en leeuw en schaap zullen samen wonen, en een kleine knaap zal ze drijven.</verse>

<verse osisID="Isa.11.7"> Var en beer zullen weiden, te gader zullen hunne jongen legeren, en de leeuw zal als het rund stroo eten.</verse>

<verse osisID="Isa.11.8"> En de zuigeling zal spelen aan het hol der adder, en in de spelonk der koningsslang zal het gespeende kind zijne hand steken.</verse>

<verse osisID="Isa.11.9"> Geen leed zal geschieden en geen manslag gepleegd worden op geheel mijn heiligen berg; want de aarde is vervuld van de kennis des Heeren, gelijk de wateren den zeebodem bedekken<note n="200">Eene dichterlijke schildering (v. 6-9) van den vrede in het Rijk van den Messias, waardoor de vloek, die de bezielde en onbezielde schepselen der aarde om de zonde des menschen getroffen heeft, zal worden opgeheven. Zoolang de strijd tegen de zonde voortduurt, en ‘de goddelooze niet gedood is met den adem zijner lippen’ v. 4, is de volle en algeheele verwezenlijking van dien paradijs-vrede niet aanwezig; eerst moet de Messias over al zijne vijanden zegevieren. Op geheel mijn heiligen berg, d.i. in de gansche uitgestrektheid van mijn Rijk, dat door Sion wordt afgebeeld. De oorzaak en de bron van dien vrede (want) is de kennis des Heeren, d.i. het werkend geloof, dat zich eenmaal over de geheele aarde zal uitbreiden, gelijk de wateren den bodem der zee bedekken. - Verkeerd is het met de oude en de nieuwe Chiliasten deze dichterlijke schildering in eigenlijken zin te verstaan. Als beeldspraak kan zij toegepast worden op menschen en volkeren, die door het christelijk geloof hunne wreedheid en ruwheid afleggen en als van wilde dieren in lammeren herschapen worden.</note>.</verse>

<verse osisID="Isa.11.10"> Te dien dage is het de wortel van Jesse, die staat als de banier der volkeren; tot Hem zullen de heidenen bidden, en zijn graf zal heerlijk zijn<note n="201">Te dien dage, wanneer de aarde zal vervuld worden van de kennis des Heeren, zal de wortel van Jesse, d.i. de daaruit opgeschoten tak (v. 1), de Messias, verheerlijkt worden, daar Hij, gelijk de banier de legerscharen, alle volken om zich zal vereenigen. Terwijl de bekeerde heidenen hier op aarde tot Hem als tot hunnen koning en God bidden, zal ‘zijne rustplaats’ (Hebr.) in den hemel, waar Hij na volbrachten arbeid gezeten is aan de rechterhand zijns Vaders, heerlijk zijn. De H. Hiëronymus verstond dit van het verheerlijkte graf van den Zaligmaker (vgl. LIII 9), hoewel hij Deut. XII 9; III Reg. VIII 56; I Par. XXVIII 2; Ps. CXXXI 8; Isai. LXVI 1 hetzelfde Hebr. woord door rustplaats of verblijf vertaalde. Inderdaad zijn deze woorden van toepassing op het graf van Christus, dat, in en door zijne verheerlijking heerlijk geworden, immer het voorwerp van vereering blijft.</note>.</verse>

<verse osisID="Isa.11.11"> En het zal zijn te dien dage: De Heer zal ten tweeden male zijne hand uitstrekken om het overblijf- sel van zijn volk in bezit te nemen, dat overig zal zijn van de Assyriërs en van Egypte en van Phetros en van Ethiopië en van AElam en van Sennaär en van Emath en van de eilanden der zee<note n="202">Wanneer de aarde reeds vervuld is van de kennis des Heeren en ‘de volheid der heidenen’ zal zijn ingegaan in het Rijk van den Messias, ‘zal ook gansch Israël zalig worden’ Rom. XI 26. Deze geestelijke verlossing van Israël wordt hier, om de verwerping van Israël als eene inbezitneming, en v. 12, om de verstrooiing van Israël in de ballingschap, als eene bijeenverzameling voorgesteld. Gelijk bij de eerste verlossing uit Egypte, zal de Heer weder zijne machtige hand ter bevrijding uitstrekken om Israël als zijn eigendom (Exod. XIX 5) in bezit te nemen; maar het zal nu slechts een overblijfsel zijn, want het VI 12 aangekondigde vonnis over het weerspannige Israël zal dan zijn voltrokken. Onder de landen der toen grootendeels nog toekomstige ballingschap noemt de profeet Assyrië, waarheen reeds vele van het Tienstammenrijk waren weggevoerd, Egypte met Phetros, d.i. Opper-Egypte; AElam, zie XXI 2; Sennaär, het eigenlijke Babylonië Gen. X 10; Emath, zie X 9; de eilanden der zee, d.i. de Phenicische en Klein-Aziatische kusten met de Grieksche eilanden, zie Joël III 6.</note>.</verse>

<verse osisID="Isa.11.12"> En Hij zal eene banier oprichten onder de volken, en verzamelen zal Hij de vluchtelingen van Israël, en de verstrooiden van Juda zal Hij samenbrengen van de vier hoeken der aarde<note n="203">Die banier (zie v. 10), de Messias met zijne duidelijke kenmerken, is voor Israël eene voortdurende uitnoodiging om tot hem terug te keeren. Zie Rom. XI 13-15.</note>.</verse>

<verse osisID="Isa.11.13"> En weggenomen zal worden de ijverzucht van Ephraïm, en de vijanden van Juda zullen omkomen; Ephraïm zal niet ijverzuchtig zijn op Juda, en Juda zal niet strijden tegen Ephraïm<note n="204">Door den Messias zal geheel Israël in één Rijk van geloof en liefde worden vereenigd; dit zegt de profeet, zijne tijdgenooten zijdelings waarschuwend tegen de rampzalige vijandschap en ijverzucht, welke toen Ephraïm en Juda tegen elkander in het harnas joegen. Vgl Zach IX 10, 13; X 6, 7.</note>.</verse>

<verse osisID="Isa.11.14"> En zij zullen vliegen op de schouders der Philistijnen zeewaarts, te zamen zullen zij de zonen van het Oosten plunderen, Idumea en Moab zullen de buit worden hunner handen, en de zonen van Ammon zullen onderdanig zijn<note n="205">Met vereende krachten zullen zij hunne vroegere onderdrukkers aanvallen en ten onder brengen; vgl. Abd. v. 17. Als arenden zullen zij vliegen naar hunne prooi en zich neerzetten op de schouders der Philistijnen, eene zinspeling op de aardrijkskundige benaming van dat zeewaarts hellende kustland, zie Jos. XV 11. De zonen van het Oosten zijn de in het zuidoosten wonende, roofzuchtige Arabische stammen; vgl. Judic. VI 3. Idumea en Moab, die bittere vijanden, welke vroegere oorlogen niet tot volledige onderwerping konden brengen, zullen dan ‘een greep hunner handen’ (Hebr.) worden, en de door Moses (Deut. XXIII 3) van het volk des Heeren uitgesloten Ammonieten zullen aan hetzelve onderdanig zijn. In geestelijken zin begon de vervulling dezer profetie bij de prediking der Apostelen, die de heidenen tot onderdanen maakte van het geestelijke Israël. Vooral aan het einde der dagen zal de bekeering van het vleeschelijke Israël tot herleving, tot verheerlijking en uitbreiding strekken van het Rijk Gods. Zie Rom. XI 12, 15.</note>.</verse> 


<verse osisID="Isa.11.15"> En uitdrogen zal de Heer de zeetong van Egypte en zijne hand verheffen over den stroom door de kracht van zijn adem, en Hij zal hem slaan tot zeven beken, zoodat zij daar geschoeid zullen doorgaan.</verse>

<verse osisID="Isa.11.16"> En er zal een weg zijn voor mijn overgebleven volk, dat overig zal zijn van de Assyriërs, gelijk er een was voor Israël te dien dage, toen het optoog uit het land Egypte<note n="206">De zeetong van Egypte is de in de Roode Zee uitstroomende golf, die Egypte scheidt van het Sinaïtische schiereiland. De stroom is de Euphraat, die zal uitdrogen door de kracht van zijnen adem, waardoor de brandende zuidoostenwind bedoeld is. M.a.w. God zal door de kracht zijner genade alle beletselen overwinnen, welke Israël's intrede in de Kerk van Christus in den weg staan, en even wonderdadig zal deze geestelijke verlossing zijn, als de bevrijding uit Egypte. Vgl. Zach. X 10, 11.</note>.</verse>

</chapter>


<chapter osisID="Isa.12">
 

<title>Hoofdstuk XII.</title><p>Lof- en danklied der verlosten.</p>


<verse osisID="Isa.12.1"> En gij zult zeggen te dien dage<note n="207">Ten dage der verlossing. Gelijk Israël na de bevrijding uit Egypte een danklied zong (Exod. XV), zoo zingt Isaias aan het slot van het Emmanuelboek een danklied voor de geestelijke verlossing van zijn volk door den Messias. In twee strophen (v. 1-3; 4-6) spreken beurtelings de verlosten (v. 1-2; v. 4-5) en de dichter (v. 3 en v. 6).</note>: Ik zal U lofzingen, o Heer, want Gij waart vertoornd tegen mij; afgewend heeft zich uw toorn, en Gij hebt mij getroost.</verse>

<verse osisID="Isa.12.2"> Zie, God is mijn zaligmaker; ik zal vrijmoedig handelen en niet vreezen; want mijne sterkte en mijn lof<note n="208">Vgl. Ps. XI 6; Exod. XV noot 3.</note> is de Heer, en Hij is mij tot heil geworden.</verse>

<verse osisID="Isa.12.3"> Gijlieden zult met blijdschap wateren scheppen uit de bronnen des zaligmakers<note n="209">Vooral in het Oosten zijn de koele wateren uit de bronnen het welsprekende beeld van verkwikking, vruchtbaarheid en allen zegen. De hoofdbron, waaruit ons als in een overvloed van vele wateren het heil (Hebr.: ‘uit de bronnen des heils’) toevloeit, is het doorstoken Hart des Zaligmakers. Het beeld herinnert aan den jubel, waarmede het dorstige volk in de woestijn het wonderbare water ontving. Zie Exod. XVII 6; Num. XX 11. Vgl. Joan. VII 37.</note>.</verse> 


<verse osisID="Isa.12.4"> En gij zult zeggen te dien dage: Zingt lof den Heer, en roept zijnen naam aan; maakt onder de volken zijne uitvindingen<note n="210">De uitvindingen der liefde van den Verlosser; Hebr.: ‘zijne daden’.</note> bekend; gedenkt, dat zijn naam verheven is.</verse>

<verse osisID="Isa.12.5"> Zingt den Heer, want grootdadig heeft Hij gehandeld; verkondigt dit over de geheele aarde.</verse>

<verse osisID="Isa.12.6"> Juich en zing lof, woonstede van Sion, want groot is in uw midden de Heilige van Israël<note n="211">Hebr.: ‘bewoonster’, d.i. de bevolking van Sion. Groot is in uw midden door het werk der verlossing de Heilige van Israël.</note>.</verse>

</chapter>


<chapter osisID="Isa.13">
 

<title>Hoofdstuk XIII.</title>
<p>Godspraak tegen Babel (XIII-XIV). Het gericht over de stad: hare vijanden (v. 2-5); de dag des Heeren (v. 6-13); de inneming der stad (v. 14-18), hare verwoesting (v. 19-22).</p>


<verse osisID="Isa.13.1"> Last van Babylon, dien Isaias, de zoon van Amos, gezien heeft<note n="212">De derde reeks van Isaias' eerste boek (XIII-XXVII) bevat de profetieën tegen de heidensche volken, die, God weerstrevend, om wille van en door Emmanuel en zijn Rijk (volgens VIII 9, 10) zullen vernederd worden. Het gericht over Babylon staat voorop (XIII-XIV), dewijl het elke tegen God oproerige wereldmacht vertegenwoordigt (vgl. Apoc. XIV 8). Last, zie Nah. I 1. - Babylon, voorheen de machtigste stad van het Babylonisch-Assyrische rijk, had tijdens het optreden van Isaias (735-698) sinds lang zijn hoogen rang verloren en werd door Assyrië overvleugeld. In 731 was het door den Assyrischen koning Teglathphalasar ingenomen, doch terstond na den dood van Salmanassar (in 722) herwon het zijne onafhankelijkheid onder Merodach-Baladan, welke het behield tot 710, toen het weder in de macht viel van den Assyrischen koning Sargon. In de volgende twintig jaren beproefde Babylon herhaalde malen het juk van Assur af te schudden, totdat het in 689 de wraak van Sennacherib op vreeselijke wijze moest ondervinden. De stad werd ingenomen, geplunderd en uitgemoord, alle schatten werden geroofd, de tempels geschonden en de afgodsbeelden weggesleept. Eerst in 626 ontworstelde Babylon zich weer aan het juk van Assyrië, onder Nabopalassar, den vader van Nabuchodonosor; zie XIV noot 1. Isaias zag, door Gods geest voorgelicht, Babylon op het toppunt zijner macht, waartoe het onder dezen laatsten koning opklom (zie v. 19); hij voorspelt zijnen val door de Meden (v. 17) en de bevrijding van Juda uit de Babylonische ballingschap XIV 1, 2. Dit is de reden waarom de moderne critiek deze profetie aan Isaias ontzegt, ondanks het opschrift (XIII 1), zonder hetwelk de eerste 18 verzen haast onverstaanbaar zijn, ondanks de overeenkomst in taal en stijl met de overige profetieën van Isaias.</note>.</verse>

<verse osisID="Isa.13.2"> Plaatst hoog op een donkeren berg een teeken, verheft de stem, steekt de hand omhoog en laat de aanvoerders de poorten binnentrekken<note n="213">Volgens de Vulgaat kan men bij dat teeken op een donkeren berg denken aan een seinvuur, dat des nachts boven op dien berg ontstoken wordt; volgens het Hebr.: ‘een banier’, die op den top van ‘een kalen berg’ wordt geheschen om aan de legers der tegen Babylon door God samengeroepen volken de richting naar Babylon te toonen, zie V 26; XI 10, 12. Door dat teeken, door luid geroep, door wuiven met de hand worden zij derwaarts ontboden, ‘opdat zij binnentrekken in de vorstelijke poorten’ (Hebr.) der koninklijke stad Babylon.</note>!</verse>

<verse osisID="Isa.13.3"> Ik, Ik heb mijne gewijden gelast en mijne helden geroepen in mijne gramschap, zij juichen om mijne heerlijkheid<note n="214">Mijne gewijden, d.i. de door Mij uitverkorenen tot den heiligen krijg tegen mijne vijanden; mijne helden, geroepen ter volvoering van het werk mijner gramschap. Zij juichen over de heerlijkheid, die Mij, hunnen veldheer, door hunne wapenen zal te beurt vallen.</note>.</verse>

<verse osisID="Isa.13.4"> Geschal der menigte op de bergen als van talrijke volkeren! Geschal van het gedruisch van koningen, van verzamelde volksstammen<note n="215">Vgl. Joël II 2. Van de bergen ten noordoosten van Babylon weerklinkt reeds het geschal der talrijke legerscharen, welke volkeren en koningen (Hebr. ‘koninkrijken’) omvatten.</note>! De Heer der heerscharen voert bevel over het krijgsleger,</verse>

<verse osisID="Isa.13.5"> over hen, die komen uit een ver land, van het uiteinde des hemels<note n="216">Waar de hemel of het uitspansel de aarde schijnt te raken en zijn uiteinde te hebben.</note>. De Heer is het en de werktuigen zijner gramschap, opdat Hij de gansche aarde verderve<note n="217">De Heer komt ten gerichte en met Hem de werktuigen enz., d.i. zijne legerscharen, de uitvoerders zijner wraak, opdat Hij de gansche aarde enz.; hiermede gaat de profeet over tot de aankondiging van het algemeene wereldgericht, dat zich in de straf over Babylon en verder in de geschiedenis der eeuwen gedurig openbaart en door het laatste oordeel zal besloten worden (v. 6-13). Vgl. Joël II noot 12.</note>!</verse>

<verse osisID="Isa.13.6"> Jammert, want nabij is de dag des Heeren, als verwoesting vanwege den Heer zal hij komen<note n="218">Zie Joël I 15.</note>!</verse>

<verse osisID="Isa.13.7"> Deswege zullen alle handen slap worden, en alle menschenhart zal wegsmelten</verse>

<verse osisID="Isa.13.8"> en vermorzeld worden<note n="219">Slap, door schrik voor den naderenden rechter verlamd. Het hart, de Hebr. benaming voor den zetel van verstand en wil, zal wegsmelten, d.i. alle doorzicht en wilskracht verliezen.</note>. Krampen en weeën zullen hen bevangen, als een barende zullen zij pijn lijden, ieder zal zijnen evenmensch verstomd aanstaren, vlammende aangezichten hun gelaat<note n="220">Verstomd aanstaren, van schrik en smart sprakeloos en radeloos; van pijn en koortsachtige gejaagdheid stijgt het bloed op en is hun aangezicht als ‘van vlammen’ (Hebr.).</note>.</verse> 


<verse osisID="Isa.13.9"> Zie, de dag des Heeren zal komen, gruwzaam en vol verbolgenheid en toorn en woede, om de aarde te maken tot eene woestenij en hare zondaren van haar weg te delgen<note n="221">Met de zondaren wordt ook de redelooze schepping, de aarde, door Gods wraak getroffen, evenals bij den zondvloed geschiedde.</note>!</verse>

<verse osisID="Isa.13.10"> Want de sterren des hemels en haar glans<note n="222">In navolging van Joël II 2, 10 schildert Isaias den dag van Gods wraakgericht onder het beeld der duisternis. Hebr.: ‘Want de sterren des hemels en zijne Orion's’, d.i. zijne meest schitterende sterrenbeelden.</note> zullen haar licht niet uitstralen, verduisterd is de zon in haren opgang, en de maan zal niet schijnen in haar licht.</verse>

<verse osisID="Isa.13.11"> En Ik zal aan het aardrijk zijn kwaad bezoeken en aan de goddeloozen hunne ongerechtigheid, en fnuiken zal Ik den trots der ongeloovigen, en den overmoed der sterken zal Ik vernederen.</verse>

<verse osisID="Isa.13.12"> Kostelijker zal de man zijn dan goud, en de mensch dan zuiver fijngoud<note n="223">Kostelijker, d.i. zeldzamer, dan (Hebr.) ‘het fijngoud uit Ophir’ (zie Gen. X 29); zoo volkomen zal ‘de verwoesting’ (v. 6) zijn!</note>.</verse>

<verse osisID="Isa.13.13"> Deswege zal Ik den hemel beroeren, en schokken zal de aarde van hare plaats, wegens de verbolgenheid van den Heer der heerscharen en wegens den dag van de gramschap zijner woede.</verse>

<verse osisID="Isa.13.14"> En men zal zijn als een vluchtend damhert en als een schaap: en niemand zal hen verzamelen; ieder zal zich tot zijn volk wenden en elkeen zal vluchten naar zijn eigen land<note n="224">De profeet keert terug tot de schildering van den dag des Heeren over Babel. De uit alle oorden daar samengevloeide menigte van kooplieden enz. zal ijlings, als een vluchtend damhert, en ordeloos, als een verstrooide ‘kudde schapen’ (Hebr.), naar het vaderland heen vluchten. Want de val van Babel is aanstaande.</note>.</verse>

<verse osisID="Isa.13.15"> Al wie wordt aangetroffen, zal gedood worden; en al wie onder het bereik komt, zal vallen door het zwaard.</verse>

<verse osisID="Isa.13.16"> Hunne kindjes zullen verplet- terd worden voor hunne oogen, hunne huizen zullen geplunderd, en hunne vrouwen geschoffeerd worden.</verse>

<verse osisID="Isa.13.17"> Zie, Ik, Ik zal tegen hen de Meden verwekken, die het zilver niet zoeken en het goud niet begeeren.</verse>

<verse osisID="Isa.13.18"> Maar met pijlen dooden zij de kleinen, en over zoogende borsten ontfermen zij zich niet, en met kinderen heeft hun oog geen medelijden<note n="225">De Meden zullen de uitvoerders zijn van het wraakgericht. Onder deze benaming worden hier en Jer. LI 11, 28 de Arische bewoners van Iran, wellicht naar hun aanzienlijksten stam, samengevat; zij waren reeds ten tijde van Isaias een machtig en door Assyrië moeilijk te bedwingen volk; hoe meer de Assyrische heerschappij wegzonk, des te meer verhief zich de macht der Meden in het noorden. Later maakten zij, met de Perzen vereenigd, een einde aan het Babylonische wereldrijk. Die woeste en geharde barbaren achten zilver noch goud: zij zullen zich dus niet laten verbidden door het rijke Babylon. Met pijlen, want de boog was het hoofdwapen dier noordelijke volken. Kleinen, Hebr.: ‘jongelingen’.</note>.</verse>

<verse osisID="Isa.13.19"> En Babylon, dat pralende onder de koninkrijken, de vermaarde trots der Chaldeërs, zal worden, zooals de Heer Sodoma en Gomorrha verwoest heeft!</verse>

<verse osisID="Isa.13.20"> Niet bewoond zal het worden tot het einde toe, en niet gegrondvest tot aan geslacht en geslacht; noch zal de Arabier daar tenten opslaan, noch zullen herders daar legeren;</verse>

<verse osisID="Isa.13.21"> maar legeren zullen daar wilde dieren, en vol zullen hunne huizen zijn van draken; en wonen zullen daar struisen en woudgeesten daar ronddansen.</verse>

<verse osisID="Isa.13.22"> En uilen zullen daar elkander toeroepen in zijne paleizen, en sirenen in de sloten van den wellust<note n="226">Welke dieren der wildernis door de Hebr. benamingen bedoeld zijn, is verre van zeker. De nieuweren vertalen v. 21: ‘En legeren zullen daar jakhalzen, en hunne huizen zullen vol zijn van uilen, en wonen zullen daar de jonge struisen en woudgeesten daar ronddansen’ v. 22: ‘En huilen zullen daar hyena's in hunne burchten en jakhalzen in de paleizen van den wellust’. De H. Hiëronymus blijft zich in de vertaling der namen niet gelijk. Tsijim, hier door bestiae, XXXIV 14 door daemonia, Jer L 39 door dracones vertaald, beteekent in het algemeen woestijnbewoners, soms menschen, meestal dieren. Pilosi, woudgeesten, Hebr. seʽirim, Lev. XVII 7 en II Par. XI 15 door daemones vertaald, zijn waarschijnlijk bokachtige spookgestalten, welke, naar het volksbijgeloof, in woeste streken rondzwierven. Ijim in v. 22 door ululae, XXXIV 14 door onocentauri, Jer. L 39 door fauni ficarii vertaald, zijn vermoedelijk hyena's. Tannim, een soort van jakhalzen, is meestal door dracones vertaald, hier echter door sirenes, Thren. IV 3 door lamiae; deze twee laatste namen ontleende de H. Hiëronymus aan de mythologie. Vgl. Soph. II 14. - Eene dergelijke verwoesting trof Babylon niet op eenmaal bij de zegepraal der Medo-Perzen, maar langzamerhand en na verloop van eeuwen. Isaias ziet op profetische wijze in één gezichtspunt samengevat, wat in den loop der tijden immermeer in vervulling ging.</note>.</verse>

</chapter>


<chapter osisID="Isa.14"> 
 

<title>Hoofdstuk XIV.</title>
<p>Het gericht over den koning van Babel is ter verlossing van Gods volk (v. 1-2). Zegelied over den val van dien koning: vreugde op de aarde (v. 3-8), in de onderwereld (v. 9-15), onder de overlevenden (v. 16-21). Het vonnis der verdelging (v. 22-27). Godspraak over Philistea (v. 28-31).</p>


<verse osisID="Isa.14.1"> Nabij is het, dat zijn tijd zal komen, en zijne dagen zullen niet van langen duur zijn<note n="227">Deze woorden staan in het Hebr. aan het einde van hoofdstuk XIII. Zijn tijd, de tijd van Babylon, door God bepaald, zal weldra eindigen en zijne dagen enz., d.i. de duur van zijn bestaan zal niet lang zijn. Even spoedig als het Nieuw-Babylonische rijk onder Nabuchodonosor tot het toppunt van macht steeg, even spoedig daalde het na zijn dood; na een bestaan van zeventig jaren kwam het reeds ten val. Zie Jer. XXV 11, 12.</note>. Want ontfermen zal zich de Heer over Jacob, en Hij zal er nog uitkiezen van Israël en hen weder doen rusten op hunnen grond; de vreemdeling zal zich bij hen aansluiten en het huis van Jacob aanhangen<note n="228">Het gericht over Babel is tevens eene daad van Gods ontfermende liefde voor het om zijne zonden verstooten volk, dat Hij weder tot zijn volk zal uitkiezen enz. Door de herstelling van Israël zal Hij het heil van den vreemdeling, d.i. van alle andere volken, voorbereiden. Vgl. Zach. VIII 20-23.</note>.</verse>

<verse osisID="Isa.14.2"> En volken zullen hen nemen en hen brengen naar hunne plaats<note n="229">Hen nemen enz., d.i. helpen en vergezellen. Van die goede gezindheid der heidenen jegens de terugkeerende ballingen verhaalt I Esdr. I 2-11; VII 15, 16.</note>; en het huis Israël zal hen in het land des Heeren ten eigendom hebben als knechten en dienstmaagden; en zij zullen degenen gevangen nemen, die hen gevangen namen, en hunne dwingelanden onderwerpen<note n="230">Israël zal door den Messias, den koning op David's troon, de gansche wereld beheerschen; de vroegere onderdrukkers zullen zijne knechten en dienstmaagden, onderdanen van het geestelijke Israël worden.</note>.</verse>

<verse osisID="Isa.14.3"> En het zal zijn te dien dage, als de Heer u rust geeft van uwe kwelling en van uwe onrust en van de harde dienstbaarheid, waarin gij voorheen gediend hebt,</verse>

<verse osisID="Isa.14.4"> dan zult gij deze spreuk bezigen tegen den koning van Babylon<note n="231">Spreuk of, gelijk het Hebr. woord geduid kan worden, spotlied. De val van Babylon, dat alle God weerstrevende macht vertegenwoordigt, strekt tot vreugde voor het verloste Israël.</note> en</verse> 
<verse osisID="Isa.14.1">zeggen: Hoe hield de dwingeland op, nam de cijnsplicht een einde<note n="232">Een jubelkreet van verademing na langdurige, harde verdrukking.</note>?</verse>

<verse osisID="Isa.14.5"> Gebroken heeft de Heer den stok der goddeloozen, de roede der overheerschers,</verse>

<verse osisID="Isa.14.6"> die volken sloeg in grimmigheid met ongeneeslijke wonde, die volksstammen onderwierp in gramschap en hen gruwzaam vervolgde<note n="233">Met stok en roede had de Chaldeër, gelijk een harde meester zijne slaven, de volken in bedwang gehouden.</note>.</verse>

<verse osisID="Isa.14.7"> Rustig en stil is geheel de aarde geworden, zij verheugt zich en jubelt<note n="234">De gansche aarde, die na dien val vrij herademt, stemt in met den jubel der verlosten (v. 7-8).</note>!</verse>

<verse osisID="Isa.14.8"> Ook de denneboomen verblijden zich over u, en de ceders van den Libanon: Sinds gij zijt ingeslapen, klimt niemand op, die ons neervelt<note n="235">Ook Habacuc (II 17) voorspelde, dat de Babyloniërs het geboomte van den Libanon zouden neervellen voor hunne trotsche bouwwerken. Door eene stoute persoonsverbeelding worden die boomen sprekend ingevoerd, jubelend over den val van dien geweldenaar.</note>!</verse>

<verse osisID="Isa.14.9"> Het doodenrijk hierbeneden komt in opschudding bij de nadering uwer komst, het wekt om u de reuzen op. Alle vorsten der aarde staan op van hunne tronen, alle vorsten der volkeren<note n="236">De reuzen, Hebr. ‘raphaïm’, benaming van een meermalen vermeld reuzenvolk in Chanaän (Gen. XV 20; Deut. III 11; Jos. XII 9 enz.), hier echter de geesten van het doodenrijk. Zij, voormalige vorsten, staan op om spottend hulde te bewijzen aan Babel's gebieder. Vgl. Ezech. XXXI 17; XXXII 18, volg.</note>.</verse>

<verse osisID="Isa.14.10"> Zij allen heffen aan en zeggen tot u: Ook gij zijt gewond evenals wij, aan ons zijt gij gelijk geworden<note n="237">Hij, die in Babel de koning der koningen heette, is gelijk geworden aan de vroegere vorsten der aarde, een schim onder de schimmen, machteloos als zij.</note>!</verse>

<verse osisID="Isa.14.11"> Neergehaald ter onderwereld is uw trots, ineengezakt uw lijk, onder u worden maden gespreid, en uwe dekking zijn de wormen!</verse>

<verse osisID="Isa.14.12"> Hoe zijt gij van den hemel gevallen, gij morgenster, die in den ochtend opgingt! Hoe zijt gij neergeploft ter aarde, gij die volken verwonddet<note n="238">De helder schijnende morgenster, ‘zoon des dageraads’ (Hebr.), is eene passende benaming voor het prachtlievende Babel en zijn luisterrijken koning, te meer omdat bij de Chaldeërs de sterrenkunde bijzonder beoefend werd, De Latijnsche benaming lucifer werd ingevolge deze plaats, de naam van den duivel, den aanvoerder in den strijd tegen God.</note>!</verse> 


<verse osisID="Isa.14.13"> Gij, die zeidet in uw hart: Ten hemel zal ik opklimmen, boven de sterren Gods zal ik mijnen troon verheffen, ik zal zetelen op den berg der getuigenis in het uiterste noorden;</verse>

<verse osisID="Isa.14.14"> ik zal opklimmen boven de hoogte der wolken, gelijk zal ik wezen aan den Allerhoogste<note n="239">In vijf immer sterkere uitdrukkingen openbaart Babel's koning zijne tot waanzin stijgende hoovaardij; werkelijk maakte hij aanspraak op goddelijke vereering (vgl. Dan. III 14) en wilde hij ten hemel opstijgen, boven de afgodisch vereerde sterren zijnen troon verheffen. Door den berg der getuigenis verstaat de H. Hiëronymus Sion ‘aan de noordzijde’ (vgl. Ps. XLVII 3), waar God getuigenis gaf van zijnen wil en de steenen tafelen der getuigenis bewaard werden; daar wilde, volgens zijne verklaring, Babel's koning in plaats van Jehova aanbeden worden. Volgens den grondtekst wil hij ‘zetelen op den berg der bijeenkomst in het hooge noorden’, alwaar volgens de Babylonische fabelleer de goden op den berg Aralu hun verblijf hadden. Wat meer is, hij wil boven de wolken opstijgen en gelijk zijn aan den allerhoogsten God. Lucifer, de aanvoerder der gevallen engelen, legt deze godslasterende taal, die hij zelf eenmaal sprak, in den mond van zijnen trawant; maar evenals gene valt deze in den afgrond (v. 15).</note>!</verse>

<verse osisID="Isa.14.15"> Edoch ter helle wordt gij neergehaald, tot in de diepte der groeve!</verse>

<verse osisID="Isa.14.16"> Die u zien, neigen zich tot u en staren u aan: Is dat de man, die de aarde deed beven, die koninkrijken deed schudden,</verse>

<verse osisID="Isa.14.17"> die het aardrond tot woestijn maakte en zijne steden vernielde, voor zijne gevangenen den kerker niet ontsloot?</verse>

<verse osisID="Isa.14.18"> Alle koningen der volkeren rusten altegader in eere, ieder in zijn huis<note n="240">De val van dien trotschaard wordt nu zinnebeeldig voorgesteld in de onteering van zijn lijk. De overige koningen rusten in hunne praalgraven, het huis, dat zij zich hebben gesticht.</note>.</verse>

<verse osisID="Isa.14.19"> Maar gij werdt uitgestooten uit uw graf, als een onnutte stronk, bezoedeld en overdekt met hen, die sneefden door het zwaard en die afdalen tot den bodem van den kuil, gij als een rotte prij<note n="241">Als een onnutte stronk, waaruit niets dan onvruchtbare waterloten opschieten. Overdekt met de lijken zijner op het slagveld liggende soldaten, die weldra allen gezamenlijk in een grooten kuil worden geworpen; doch ook dit zal aan het lijk van Babel's koning worden geweigerd; die trotschaard blijft op het slagveld liggen als een rotte prij.</note>!</verse> 


<verse osisID="Isa.14.20"> Gij zult geen deel hebben, ook niet met hen, in de begrafenis; gij toch hebt uw land verdorven, gij hebt uw volk omgebracht; niet genoemd zal worden in eeuwigheid het zaad der booswichten<note n="242">Met hen, met de gesneuvelden van v. 19. Niet genoemd: de vloek zal zijn gansch geslacht treffen, dat van de aarde voor immer zal verdwijnen.</note>.</verse>

<verse osisID="Isa.14.21"> Bereidt zijne zonen ter slachting om de ongerechtigheid hunner vaderen; zij zullen niet opstaan noch de aarde beërven noch het aanschijn der wereld vullen met steden<note n="243">Bereidt, het woord is gericht tot de overwinnaars. Niet vullen met steden, evenals hun stamvader Nemrod Gen. X 10; de Babyloniërs bouwden in de veroverde landen sterke vestingen. - Hier eindigt het lied op den val van Babel; zijn inhoud wordt v. 22, 23 kort samengevat.</note>.</verse>

<verse osisID="Isa.14.22"> En Ik zal Mij verheffen tegen hen, zegt de Heer der heerscharen, en te niet doen zal Ik Babylon's naam en nakomelingschap en scheut en kroost, zegt de Heer,</verse>

<verse osisID="Isa.14.23"> en Ik zal het maken tot erve des egels en tot waterpoelen, en met den bezem vagend zal Ik het wegvagen, zegt de Heer der heerscharen<note n="244">De Heer zelf zal optreden als de verdelger van Babel, dat Hij geheel en al zal uitroeien en aan de vergetelheid prijsgeven en als wegvagen. De wateren van den Euphraat zullen zijne vroegere heerlijkheid in stinkende waterpoelen veranderen. Letterlijk werd dit vervuld; vóór de opgravingen van den nieuweren tijd was het onmogelijk iets te bemerken van de plaats, waar het groote Babylon gestaan had.</note>.</verse>

<verse osisID="Isa.14.24"> Gezworen heeft de Heer der heerscharen, zeggende: Voorwaar, gelijk Ik gedacht heb, zoo zal het zijn; en zooals Ik in den geest overlegd heb,</verse>

<verse osisID="Isa.14.25"> zoo zal het geschieden: dat Ik den Assyriër vermorzelen zal in mijn land en op mijne bergen hem zal vertrappen; en afgenomen zal worden van hen zijn juk, en zijn last zal van hunnen schouder worden geheven<note n="245">De profeet herhaalt (v. 24, 25) de in hoofdstuk X plechtig door God uitgesproken voorspelling betreffende den ondergang der Assyrische macht in het land van Juda (zie XXXVII 36); zij dient hier ter bevestiging der later te vervullen godspraak over Babel.</note>.</verse>

<verse osisID="Isa.14.26"> Dat is het raadsbesluit, dat Ik heb bedacht over de gansche aarde, en dit is de hand, uitgestrekt over alle volkeren.</verse>

<verse osisID="Isa.14.27"> Want de Heer der heerscharen heeft het besloten, en wie zal het kunnen verijdelen? En zijne hand is uitgestrekt, en wie zal haar afwenden<note n="246">Want dit is het raadsbesluit des Heeren, dat elke macht over de gansche aarde, die zich tegen Hem verheft, ten ondergang gedoemd wordt. De algemeenheid der bewoordingen in dit slot der profetie over Babel geeft genoegzaam te kennen, dat dit rijk hier optreedt als vertegenwoordiger van alle tegen God weerspannige macht.</note>?</verse>

<verse osisID="Isa.14.28"> In het jaar, waarin koning Achaz stierf, is deze last geworden<note n="247">Deze last, d.i. deze onheilspellende godspraak tegen Philistea. Toen Juda onder Achaz door den Syrisch-Ephraïmietischen oorlog (zie VII noot 2) was uitgeput, hadden de Philistijnen het hun door Ozias weder opgelegde juk (II Par. XXVI 6) afgeworpen en zelfs Juda's gebied bezet (II Par. XXVIII 18, 19). In die omstandigheden richtte Isaias tegen hen in raadselachtige en zinnebeeldige taal deze duistere godspraak (v. 29-32).</note>.</verse>

<verse osisID="Isa.14.29"> Verblijd u niet, gij gezamenlijk Philistea, dewijl versplinterd is de roede van hem, die u sloeg; want uit der slange wortel zal de koningsslang voortkomen, en haar zaad is een vogelverslinder<note n="248">Gezamenlijk, d.i. al de vijf vorstendommen van Philistea. De roede, die u sloeg onder David, Ozias, is thans versplinterd, m.a.w. het huis van David is onmachtig uwe aanvallen af te weren en u te onderwerpen. Doch verblijd u hierover niet te spoedig, want het huis van David zal weder zijne vroegere kracht herwinnen: uit der slange wortel enz. Tweeërlei beeld is hier vereenigd, één uit het plantenrijk en één uit het dierenrijk. Het huis van David, die weleer krachtige boom, ligt thans afgeknot, maar uit zijn wortel zal een spruit opschieten (zie XI 1); uit die slang, hetzelfde huis van David, zal de koningsslang voortkomen; bedoeld wordt waarschijnlijk de door Jehova geliefde en gesterkte koning Ezechias, die de Philistijnen verslaan zou (vgl. IV Reg. XVIII 8). En haar zaad is een vogelverslinder, Hebr.: ‘een gevleugelde saraph’, evenals Num. XXI 6 de naam van de vurige slang, hier nog gevaarlijker, daar zij gevleugeld gedacht wordt; m.a.w. een nog machtiger en tegen de vijanden van het Rijk Gods nog sterker koning zal uit het zaad der koningsslang voortkomen. Hiermede is volgens de Chaldeeuwsche paraphrase en niet weinige schriftverklaarders de Messias bedoeld, die uit den wortel van Jesse opspruiten en de aarde zal slaan met den staf van zijnen mond XI 4. Volgens anderen wordt door de koningsslang en de saraph (haar, d.i. der slange, zaad) een en dezelfde persoon bedoeld; deze is volgens den H. Hiëronymus en anderen de koning Ezechias; volgens den H. Cyrillus en sommige nieuweren de Assyrische koning, die in v. 31 als de vijand uit het noorden wordt aangeduid; door de versplinterde roede zou dan de dood van Teglathphalasar (in 727), Philistea's vijand, bedoeld zijn, door de koningsslang en de saraph koning Sargon, die in 720 en nogmaals in 711 (vgl. XX 1) de Philistijnen versloeg, of koning Sennacherib, die hen geheel ten onder bracht.</note>.</verse>

<verse osisID="Isa.14.30"> En weiden zullen de eerstgeborenen der armen, en de armen zullen zich in veiligheid legeren; en dooden zal Ik door den honger uwen wortel, en uwe overblijfselen zal Ik ombrengen<note n="249">Eene tegenstelling tusschen de toekomst van Juda en van Philistea. De zonen van het thans vernederde Juda heeten de eerstgeborenen der armen (eene versterking der Hebr. uitdrukking zoon der armen, vgl. Job. XVIII 13), d.i. de armsten der armen; maar zij zullen weiden enz., d.i. in vrede en veiligheid zijn onder de zegenrijke regeering van Ezechias, de voorafbeelding van den Messias. Daarentegen uwen wortel, den tot den worteltronk afgeknotten boom van het Philistijnsche volk, uwe overblijfselen, d.i. wie aan de handen der vijanden zullen ontsnappen, zal Ik door den honger bij vijandelijke belegering doen omkomen.</note>.</verse>

<verse osisID="Isa.14.31"> Huil, o poort! Schrei, o stad! Neergeworpen ligt gezamenlijk Philistea! Want uit het noorden komt een rook - en niemand wijkt uit zijne gelederen<note n="250">Die rook uit het noorden beteekent het leger der Assyriërs, dat als een rook opdaagt, daar het op zijn zegetocht alles in vuur en vlam zet, dat (niemand enz.) als een goed geordend en slagvaardig leger (vgl. V 27) aanrukt en het gezamenlijk Philistea (zie noot 22) zal neerwerpen.</note>.</verse>

<verse osisID="Isa.14.32"> En wat zal men antwoorden aan de boden der heidenen? Dat de Heer Sion heeft gegrondvest, en hierop vertrouwen de armen van zijn volk<note n="251">Aan de boden van Philistea, die naar Jerusalem zullen komen om met Juda een verdrag te sluiten tegen het voortrukkende Assyrië. In het antwoord, dat de profeet aan de overheid van Juda in den mond legt, waarschuwt hij tegen dergelijk verdrag, want niet op menschelijke hulp of heidensche machten maar op het door Jehova om wille der Messias-belofte bevestigde en beschermde Sion moeten de armen van zijn volk (zie noot 23) vertrouwen.</note>!</verse>

</chapter>


<chapter osisID="Isa.15">
 

<title>Hoofdstuk XV.</title><p>Godspraak over Moab (XV, XVI). - Het is in rouw gedompeld en vlucht voor den vijand, die het geheele land overdekt (v. 1-9).</p>


<verse osisID="Isa.15.1"> Last van Moab<note n="252">Moab, aan Israël door Lot verwant (Gen. XIX 37), ten oosten der Doode Zee, grensde aan het Overjordaansche gebied van het Tienstammenrijk, waaraan het schatplichtig bleef tot omstreeks het midden der negende eeuw. Toen verwierf het zijne onafhankelijkheid en breidde het ten koste van Israël de grenzen van zijn gebied uit boven de grensrivier, den Arnon; over die overwinningen, op Israël behaald, spreekt de Moabietische koning Mesa in het opschrift van zijn (in 1868 teruggevonden) zegezuil; vgl. IV Reg. I 1; III 4, 5. Wel werd Moab later door Jeroboam II weer onderworpen, doch slechts voor korten tijd; na diens dood en meer nog na den val van het Israëlietische rijk breidde Moab zijn gebied meer en meer ten noorden uit. Toen Moab's overmoed door deze overwinningen ten top was gestegen, richtte Isaias tegen hem deze godspraak.</note>. In waarheid bij nacht is Ar Moab verwoest, het is verstomd! In waarheid bij nacht is de Muur van Moab verwoest, het is verstomd<note n="253">Ar Moab, aan den Arnon, was de hoofdstad (vgl. Num. XXI 28); de Muur van Moab is vertaling van het Hebr. ‘Kir Moab’, eene sterke vesting in het zuiden. De profeet ziet beide in den geest reeds verwoest bij nacht, wanneer duisternis het tooneel dier verwoesting nog schrikwekkender maakt. Het is verstomd door de stilte des doods, Hebr. ‘vernietigd’.</note>!</verse> 


<verse osisID="Isa.15.2"> Opgegaan is het huis en Dibon naar de hoogten om te weeklagen! Op Nabo en op Medaba jammert Moab! Op alle zijne hoofden is kaalheid, en alle baard is geschoren<note n="254">Het koninklijk huis van Moab, volgens Hiëronymus' verklaring; Hebr.: Moab ‘gaat op naar den tempel’ en Dibon naar de hoogten of bamôth, waarop hunne afgodstempels gebouwd waren, om te weeklagen, d.i. door tranen hunne goden te vermurwen. Dibon, een stad ten noorden van den Arnon (Num. XXI 30; XXXII 3), behoorde vroeger tot het stamgebied van Gad en Ruben; later was het, volgens genoemde zegezuil, de zetelplaats van koning Mesa. Op Nabo, [eene op den berg van dien naam gelegen stad met heiligdom, vroeger Israëlietisch grondgebied (Num. XXXII 3), later door Mesa veroverd (in genoemd opschrift regel XIV)] en op Medaba, (oostelijk van Nabo op de hoogvlakte, in Mesa's tijd nog onder Israël) jammert het bedrukte Moab, ten teeken van rouw, met kaal geschoren hoofdhaar en baard; vgl. III 24; XXII 12; Jer. XLI 5; Mich. I 16.</note>!</verse>

<verse osisID="Isa.15.3"> Op zijne pleinen hebben zij zich gegord in rouwgewaad, op zijne daken en op zijne straten barst het algemeen gejammer in weenen uit<note n="255">Rouwgewaad, zie Joël I noot 14. Op zijne (Moab's) platte daken, waar men rouwbedrijf pleegde.</note>.</verse>

<verse osisID="Isa.15.4"> Hesebon schreit en Eleale, tot Jasa wordt hunne stem gehoord; daarover jammeren de gewapenden van Moab, zijne ziel jammert in zich zelve<note n="256">Hesebon, ten noordwesten van Medaba (Num. XXI 25-30) en Eleale, ten noordoosten van Hesebon, beide op de hoogvlakte in het vroegere Ruben; hun geschrei dringt door tot Jasa (Deut. II 32), meer zuidelijk, boven den Arnon, door Mesa op Israël veroverd.</note>.</verse>

<verse osisID="Isa.15.5"> Mijn hart schreit om Moab, zijne grendelen reiken tot aan Segor, de driejarige vaars; want langs het bergpad van Luïth stijgt men weenend op, en op den weg van Oronaïm verheffen zij het geschrei over de verwoesting<note n="257">Mijn hart: de profeet voelt diep medelijden met het in gezicht aanschouwde jammer. Zijne grendelen, de sterke vestingen, die het land voor den vijand afsloten, reiken tot aan Segor of Zoar (Gen. XIII 10), in het zuidwesten van Moab, eene stad bloeiend en welvarend als een driejarige vaars (vgl. Jer. XLVIII 34). Maar nu blijken die grendelen geen weerstand te bieden; want zij vluchten voor den vijand uit het noorden; het bergpad van Luïth, tusschen Ar Moab en Segor, is de weg, dien de vluchtelingen bestijgen om af te dalen op den weg van Oronaïm en zoo schreiend over de verwoesting des lands zuidwaarts te vluchten.</note>.</verse>

<verse osisID="Isa.15.6"> Want de wateren van Nemrim zijn uitgedroogd, want verdord is het gras, verwelkt is het loof, al het groen is weggestorven<note n="258">Want in het noorden is alles reeds verwoest: de wateren van Nemrim, de in het noorden van het toenmalige Moab, vroeger in Gad (Jos. XIII 27), gelegen rivier Beth Nimra, zijn uitgedroogd, dewijl de vijand hare bronnen had verstopt (IV Reg. III 25), en bijgevolg zijn de welige weilanden aan hare oevers een dorre woestijn geworden.</note>.</verse>

<verse osisID="Isa.15.7"> Naar de grootheid der wandaad is ook hunne bezoeking: naar de Wilgenbeek voert men hen<note n="259">De Vulgaat geeft hier te midden der schildering van Moab's verwoesting de oorzaak van dat strafgericht, Moab's zondige werken. Hebr.: ‘Daarom wat nog overig is en wat men bewaard heeft, over de Wilgenbeek - de grensrivier tusschen Moab en Edom - voeren zij het’ om met de nog overige have in het zuidelijke Edom heen te vluchten.</note>.</verse>

<verse osisID="Isa.15.8"> Want het geschrei is geloopen rondom de grens van Moab, tot aan Gallim zijn gejammer en tot aan den put Elim zijn geschrei<note n="260">Zij vluchten buiten hun land, omdat de jammeren zich over het geheele land uitstrekken; en derhalve weergalmt het geschrei rondom de grens daarvan; immers tot aan Gallim, waarschijnlijk den zuidelijken oever der Doode Zee, het meest zuidelijke punt, en tot aan den put Elim, Hebr. ‘Beer Elim’, in het noord-oosten van Moab (vgl. Num. XXI 16), weerklinkt het gejammer.</note>.</verse>

<verse osisID="Isa.15.9"> Want de wateren van Dibon zijn gevuld met bloed; want Ik zal over Dibon meer nog brengen: over degenen, die uit Moab ontvlucht zijn, eenen leeuw, alsmede over de overblijfselen des lands<note n="261">De wateren van den Arnon, in welks nabijheid Dibon gelegen was, zijn rood van het vergoten bloed. En toch nog meer jammeren zullen op de overgebleven vluchtelingen neerkomen, allerlei doodsgevaren, door den leeuw aangeduid.</note>.</verse>

</chapter>


<chapter osisID="Isa.16">
 

<title>Hoofdstuk XVI.</title>
<p>Voor Moab is alleen bij Sion redding (v. 1-5). Schildering der goddelijke wraak over Moab's hoogmoed (v. 6-12). Tijdsbepaling (v. 13-14).</p>


<verse osisID="Isa.16.1"> Zend, Heer, het lam, den beheerscher der aarde, uit Petra der woestijn naar den berg der dochter Sion<note n="262">Domine, Heer staat niet in de vertaling van den H. Hiëronymus. Volgens hem bidt de profeet God, om den Messias, het lam, dat wegneemt de zonden der wereld, den verlosser en als zoodanig den beheerscher der aarde, te zenden uit Petra der woestijn, van waar de Messias moest komen, in zooverre Ruth, de stammoeder van David en dus van den Messias, eene vrouw uit Moab was. Doch Petra (Hebr. Sela) lag niet in Moab, maar was de hoofdstad van het zuidelijk aangrenzende Edom (zie IV Reg. XIV 7). - Volgens het Hebr. vermaant de profeet de Moabieten, om ‘van Sela uit’, werwaarts zij (XV 7) gevlucht waren, of (indien Sela, dat rots beteekent, hier geen eigennaam is) ‘van het rotsgebergte der (Moabietische) woestijn’, waarin zij zich met hun vee verscholen hadden, ‘de lammeren van den landsheer’, d.i. de vroeger aan Israël, thans, naar men meent, aan Juda als schatting verplichte lammeren (welke nog onder Mesa door Moab aan Israël betaald werden IV Reg. III 4) te zenden, opdat zij door dat huldeblijk de gunst van David's koningshuis mochten verwerven en door onderwerping en aansluiting aan Sion, de bron van heil voor alle volken, redding mochten vinden. De lezing der Septuagint, welke de oorspronkelijke woordafdeeling in het eerste halfvers wellicht juister teruggeeft, past goed bij de bedreiging in XV 9 en bij het hier volgende v. 2: ‘Ik zal [hen] zenden (of heendrijven) als kruipend gedierte (d.i. ordeloos, zie Hab. I 14) over het land’ - en verder naar het Hebr. - ‘uit het rotsgebergte der woestijn (van Moab) naar den berg der dochter Sion’; m.a.w. als een ordelooze menigte zult gij uit uw land vluchten en uw heil zoeken bij Sion.</note>!</verse> 


<verse osisID="Isa.16.2"> En het zal zijn: als een vluchtende vogel en uit het nest wegvliegende jongen, zoo zullen Moab's dochteren zijn bij het wad van den Arnon<note n="263">Om aan de in v. 3 volgende bede van Moab meer kracht te geven, beschrijft de profeet nog eerst in het kort Moab's ellende. Zijne dochteren, d.i. zijne weerlooze weduwen, ontvluchten huis en erf en verdringen zich bij het wad van den Arnon om over deze rivier zuidwaarts aan het bloedbad (vgl. XV 9) te ontkomen.</note>.</verse>

<verse osisID="Isa.16.3"> Houd raad! Beleg eene vergadering! Maak als den nacht uwe schaduw op den middag! Berg de vluchtelingen, en de zwervelingen, verraad ze niet<note n="264">Smeekende hulpkreten van Moab's gezanten tot Sion. Houd raad om ons te helpen. De bijstand en de schuilplaats, welke Sion aan Moab moge verleenen, wordt dichterlijk een schaduw, donker als de nacht, geheeten, want daarin wil Moab zich verschuilen tegen de brandende stralen der middagzon, een beeld van de hitte der vijandelijke vervolging. Dit beeld wordt in 3b en 4a verklaard.</note>.</verse>

<verse osisID="Isa.16.4"> Mogen mijne vluchtelingen bij u wonen! Wees voor Moab, wees voor hen eene schuilplaats tegenover den verwoester! Want verdwenen is het stof, vernietigd is de ellendeling, bezweken hij, die het land vertrad<note n="265">Niet zonder reden mag Moab zijn vertrouwen stellen op Sion, want verdwenen is het stof, d.i. het geweld van den verdrukker verdween als stof voor den wind; Hebr.: ‘gedaan is het met den verdrukker, de verwoesting neemt een einde, weg zijn de vertreders altermaal uit het land’. Hier spreekt weder de profeet en jubelt zegevierend over den val van den Assyrischen geweldenaar vóór Jerusalem; die plotselinge val zou voor Moab en de andere rondom Juda wonende volken eene les zijn, dat de Heer over Sion waakt en dat alléén in Sion heil te vinden is (vgl. II Par. XXXII 23). De reden hiervan is de aan Sion, aan David's troon, gegeven belofte van den Messias, welke in v. 5 herhaald wordt.</note>.</verse>

<verse osisID="Isa.16.5"> En in barmhartigheid zal een troon worden gevestigd, en in trouw zal daarop zetelen in David's tent die rechtspreekt en het recht betracht en vaardig vergeldt, wat gerechtig is<note n="266">Op dien troon zal zetelen de in XI 2-5 beloofde Messias, door en om wien de vijanden van Sion zullen vernederd worden (zie VIII 10; IX 6; XI 1). Immers de woorden van den tekst zien duidelijk terug op de belofte van den Messias in II Reg. VII 12; I Par. XVII 12; Ps. LXXXVIII 5, 30, 38. In barmhartigheid, want de komst van den Messias is het werk van Gods ontfermende liefde en diens Rijk is een rijk van genade. In trouw, want daardoor zullen Gods beloften in vervulling gaan. In David's tent als koning, want de Messias is in hoogeren zin erfgenaam van David's troon. Vgl. verder XI 3, 5.</note>.</verse>

<verse osisID="Isa.16.6"> Vernomen hebben wij Moab's hoovaardij, hoovaardig is het in hooge mate; zijn hoovaardij en zijn laatdunkendheid en zijn grammoedigheid zijn grooter dan zijne sterkte<note n="267">Zijn grammoedigheid ‘en zijn ijdel pralen’ (Hebr.), wat afhangt van wij hebben vernomen. Die hoovaardij moest eerst door strafgerichten worden vernederd, eer Moab van Sion uit redding mocht hopen.</note>.</verse>

<verse osisID="Isa.16.7"> Jammeren zal daarom Moab tot Moab, over geheel zijn uitgestrektheid zal het jammeren; dengenen, die zich verheugen over hunne muren van tichelsteen, verkondigt hunne plagen<note n="268">Verkondigt aan de Moabieten, die zich trotsch verheffen op hunne van tichelsteen gebouwde vestingwerken, hunne plagen, d.i. den ondergang van hunnen trots. Hebr.: ‘over de druiven-’ of ‘rozijnenkoeken (vgl. Osee III 1) van Kir Hasereth (of Kir Heres v. 11; hetzelfde als Kir Moab XV 1) zullen zij weeklagen’, want de wijnbergen van Moab zullen verwoest worden (v. 8-10). - Nog heden zijn de omstreken van Kerak, het oude Kir Moab, om de druiventeelt beroemd.</note>.</verse>

<verse osisID="Isa.16.8"> Want de ommelanden van Hesebon zijn verwoest, en den wijnstok van Sabama hebben de heerschers der volkeren uitgerukt; zijne ranken reikten tot aan Jazer, verloren zich in de woestijn, zijne twijgen lagen verspreid, overschreden de zee<note n="269">Onder het beeld van den zich heinde en ver vertakkenden wijnstok van Sabama, ook Sibma of Sebam geheeten (Num. XXXII 3, 38), voorheen onder het stamgebied van Ruben Jos. XIII 9, niet ver van Hesebon (zie XV 4), schildert de profeet het druivenland Moab. Noordwaarts tot aan Jazer (ten westen van Rabbath Ammon), oostwaarts in de woestijn en westwaarts over de Doode Zee reikten de ranken en twijgen van den edelen wijnstok van Sabama, dien de gebieders der volken, de Assyriërs, thans hebben uitgerukt. Zijne ranken overschreden de zee, want ook aan den westelijken oever bij Engaddi waren van die voortreffelijke wijnbergen (Cant. I 13). Vgl. Jer. XLVIII 32.</note>.</verse>

<verse osisID="Isa.16.9"> Daarom wil ik met Jazer's geween schreien over den wijnstok van Sabama<note n="270">Met Jazer's geween, d.i. met de inwoners dier stad weenen over de verwoesting der wijnbergen van Moab.</note>, wil ik u dronken maken met mijne tranen, Hesebon en Eleale, omdat over uwe wijnlezing en uwen oogst het geroep der druiventreders is neergeploft<note n="271">Hesebon en Eleale, zie XV noot 5. Het geroep der druiventreders, waarmede zij elkander aanvuren en de maat van het treden aangeven, beteekent hier overdrachtelijk en spottend den kreet der roofzuchtige vijanden. Vgl. Jer. XLVIII 33.</note>.</verse>

<verse osisID="Isa.16.10"> En verdwijnen zal de blijdschap en de verlustiging van den Karmel<note n="272">Karmel beteekent, evenals X 18, een gaard, hier met wijnstokken beplant.</note>, en in de wijnbergen zal gejuich noch gejubel zijn; den wijn in de perskuip zal niet treden die te treden placht, aan het geroep der druiventreders heb Ik een einde gemaakt.</verse>

<verse osisID="Isa.16.11"> Daarom zal mijn binnenste om Moab als een harp trillen, en mijn ingewand om den muur van tichelsteen<note n="273">Hebr.: ‘om Kir Heres’, zie noot 7. De profeet is diep ontroerd over hetgeen hij aangaande Moab in visioen aanschouwt.</note>.</verse>

<verse osisID="Isa.16.12"> En het zal zijn: wanneer het blijken zal, dat Moab zich heeft afgemat op zijne hoogten, zal het zijne heiligdommen binnentreden<note n="274">Hebr.: ‘wanneer Moab zich vertoonen en zich vermoeien zal op zijne hoogten (zie XV noot 3) en naar zijne heiligdommen komt’ enz. Bij dat strafgericht over Moab zal de nietigheid zijner afgoden klaarblijkelijk worden.</note> om te bidden, en het zal niets vermogen.</verse>

<verse osisID="Isa.16.13"> Dat is het woord, hetwelk de Heer aangaande Moab gesproken heeft eertijds;</verse>

<verse osisID="Isa.16.14"> en nu heeft de Heer gesproken, zeggende: Binnen drie jaren, als de jaren van een huurling, zal de heerlijkheid van Moab verdwijnen bij al zijn talrijk volk, en er zal een overschot zijn, klein en gering, geenszins talrijk<note n="275">Uit de tegenstelling eertijds en nu blijkt, dat deze godspraak over Moab, in hoofdzaak althans, reeds vroeger door God was geopenbaard; aan wien en wanneer, is onbekend; misschien aan Isaias zelf; zoo niet, dan heeft hij die oudere godspraak tot grondslag genomen voor zijne voorafgaande profetie. Ter bevestiging van deze wordt er bijgevoegd, dat hare vervulling beginnen zal bepaaldelijk binnen drie jaren, nauwkeurig afgemeten jaren van een huurling, die immers niet langer werkt, dan zijn huurtijd duurt. - Het gericht over Moab, dat in den loop van verscheiden eeuwen werd voltrokken, is hier door Isaias (zie XIII noot 15 aan het einde) in één gezichtspunt samengevat. De Moabieten, reeds door Assyrië, verder door Babylon, vervolgens door Perzië onderworpen, werden door den Machabeër Alexander Janneüs (90 v.Chr.) bij den Joodschen staat ingelijfd en kwamen in 105 n. Chr. onder Romeinsche heerschappij; van dien tijd af verdwijnt hun naam uit de geschiedenis.</note>.</verse>

</chapter>


<chapter osisID="Isa.17"> 
 

<title>Hoofdstuk XVII.</title>
<p>Godspraak over Damascus-Israël: het lot dezer bondgenooten (v. 1-6), oorzaak van Israël's jammeren (v. 7-11), wraak over zijne verwoesters (v. 12-14).</p>


<verse osisID="Isa.17.1"> Last van Damascus<note n="276">Ofschoon deze profetie niet minder Israël, dan Damascus, de hoofdstad van Syrië, betreft, wordt dit laatste alleen genoemd, omdat in den Syrisch-Ephraïmietischen oorlog, toen waarschijnlijk deze last over Syrië en Israël werd uitgesproken, Damascus den toestand beheerschte. Zie VII 1-9. - De godspraak tegen Damascus werd vervuld door Teglathphalasar; hij zelf heeft die zegepraal in zijne spijkerschriftoorkonden opgeteekend. Ook hij was het, die Israël tuchtigde; zie IV Reg. XV 29; I Par. V 26.</note>. Zie, Damascus zal ophouden eene stad te zijn, en het zal worden als een hoop steenen in puin.</verse>

<verse osisID="Isa.17.2"> Verlaten zullen worden de steden Aroër en aan de kudden ten deel vallen, en die zullen daar legeren, en er zal niemand zijn, die ze verstoort<note n="277">Er waren in het Overjordaansche gebied twee steden Aroër, de eene oostelijk van Rabbath Ammon (Jos. XIII 25), de andere aan den Arnon (Jos. XII 2). Zij vertegenwoordigen dat geheele gebied en zijn gekozen wellicht, omdat in dien naam eenigszins klankspeling ligt op het Hebr. woord, dat ontblooting beteekent. Anderen zien in Aroër geen eigennaam, maar vertalen: ‘de steden der ontblooting’, d.i. de verwoeste steden van Syrië. In die van inwoners verlaten en verwoeste streek zullen de kudden grazen.</note>.</verse>

<verse osisID="Isa.17.3"> En ontvallen zal de steun aan Ephraïm en het koningschap aan Damascus, en de overblijfselen van Syrië zullen als de heerlijkheid der kinderen van Israël zijn, zegt de Heer der heerscharen<note n="278">De steun van Ephraïm of Israël is Damascus. Uit VII 8, 9; VIII 7 blijkt, wat er van Israël's heerlijkheid worden zal.</note>.</verse>

<verse osisID="Isa.17.4"> En het zal zijn te dien dage: tanen zal de heerlijkheid van Jacob, en de vetheid van zijn vleesch zal vermageren<note n="279">Het tegendeel van X 27 zal dan geschieden. De heerlijkheid van Jacob of Israël, het Tienstammenrijk, is zijn talrijke bevolking, zijn leger enz., aanstonds met een nieuw beeld de vetheid van zijn vleesch geheeten.</note>.</verse>

<verse osisID="Isa.17.5"> En het zal zijn als wanneer iemand in den oogst verzamelt wat overbleef en zijn arm aren leest, en het zal zijn als wanneer iemand aren zoekt in het dal Raphaïm<note n="280">Het zal met Israël gaan als met een afgeoogst graanveld, welks achterblijvende aren zorgvuldig worden opgeraapt. Het dal Raphaïm, zuidwestelijk van Jerusalem (Jos. XV 8), was rijk aan korenvelden.</note>.</verse>

<verse osisID="Isa.17.6"> En wat aan hem overblijft zal zijn als een druiventros en als een geknuppelde olijfboom: twee of drie olijven boven aan zijne takken, of wel vier of vijf in zijn toppen zijn zijne vruchten, zegt de Heer, de God van Israël<note n="281">Aan hem, d.i. aan Jacob. Gelijk bij den wijnoogst enkele trossen en gelijk bij het afslaan der olijven enkele vruchten overblijven, zoo zal het met Israël gaan. Men pleegt de voor de pers bestemde olijven nog eer ze geheel rijp zijn met stokken af te slaan. Hebr.: ‘En overblijven zullen aan hem slechts nalezingen als bij het knuppelen van den olijfboom’.</note>.</verse>

<verse osisID="Isa.17.7"> Te dien dage zal de mensch zich wenden tot zijnen Maker, en zijne oogen zullen naar den Heilige van Israël opzien;</verse>

<verse osisID="Isa.17.8"> en hij zal zich niet wenden tot de altaren, welke zijne handen hebben gemaakt; en naar wat zijne vingeren hebben vervaardigd zal hij niet opzien, naar bosschen en afgodstempels<note n="282">De vrucht der strafgerichten voor de overblijfselen van het voorheen afgodische Israël is hunne bekeering tot den waren God. Tot bosschen enz., Hebr. ‘tot de asjerim’, zie Mich. V noot 15, ‘en de zonnezuilen’, zinnebeelden van den zonnegod Baäl.</note>.</verse>

<verse osisID="Isa.17.9"> Te dien dage zullen de steden zijner sterkte verlaten worden als de ploegen en de te veld staande granen, welke verlaten werden voor het aangezicht der zonen van Israël; en gij zult een woestenij zijn<note n="283">Te dien dage van het komende wraakgericht. De steden zijner sterkte, d.i. de versterkte steden, waarop Israël met verzaking van Jehova's steun vertrouwen stelde. Als de ploegen enz.... verlaten werden, toen de zonen van Israël onder aanvoering van Josue Chanaän veroverden en de bewoners heenvloden voor hunne zegevierende wapenen; volgens de Septuagint leest men beter: ‘gelijk de Amorrheërs en de Heveërs ze verlieten voor het aangezicht’ enz. Hetzelfde strafgericht derhalve, dat de afgodische Chanaänieten had getroffen, hangt nu het afvallige Israël boven het hoofd.</note>.</verse>

<verse osisID="Isa.17.10"> Want vergeten hebt gij God, uwen verlosser, en uwen machtigen helper waart gij niet indachtig; daarom planttet gij een duurzaam plantsoen en zaaidet gij een vreemd gewas.</verse>

<verse osisID="Isa.17.11"> Ten dage uwer planting was het een wilde wijngaard, en 's morgens vroeg bloeide uw zaad; weggenomen werd de oogst ten dage der inzameling, en er was felle smart<note n="284">De profeet schildert op wat wijze zij van hunnen God waren afgevallen. Door verbonden met heidensche volken, door vereering hunner afgoden meenden zij een duurzaam, Hebr.: ‘liefelijk’ plantsoen aan te leggen; door invoering van heidensche zeden en gebruiken zaaiden zij in het land Gods vreemd gewas. Maar het was een wilde wijngaard, niet Israël's edele wijnstok. Dat vreemde zaad bloeide reeds vroeg, m.a.w. in den beginne liet het zich aanzien, dat Israël op die wijze tot welvaart zou komen; maar toen men dacht de vruchten daarvan te zullen plukken, werd de oogst weggenomen en bleef er niets dan felle smart ten gevolge der slagen van Gods tuchtroede.</note>.</verse> 


<verse osisID="Isa.17.12"> Wee het gewoel van vele volken, als het woelen der bruisende zee! En een gedruisch van menschenscharen als het gebruis van vele wateren!</verse>

<verse osisID="Isa.17.13"> Bruisen zullen volken als het gebruis van overstroomende wateren<note n="285">Assyrië is bestemd Damascus en Israël te tuchtigen. Deze uit hoofdstuk VII reeds bekende gedachte is de schakel tusschen v. 12-14 en het voorafgaande. Eensklaps, gelijk X 5, richt de profeet zich tot de Assyriërs; in korte trekken schildert hij het aanrukken der talrijke Assyrische legerscharen, bestaande uit vele aan Assur onderworpen volken. Dat aanrukkend leger is gelijk aan het bruisen en het loeien der opgezweepte golven van den alles overstroomenden oceaan. Zie VIII 7, 8.</note>. En Hij zal hem bestraffen, en vluchten zal deze verre heen, en weggeraapt zal hij worden als stuifzand op de bergen voor het aanschijn des winds en als een stofwolk voor den storm<note n="286">God zal hem, dien uit vele volksstammen bestaanden vijand, bestraffen. Hoe nietig de menschelijke kracht is, ook in haar hoogste ontwikkeling, tegenover het bestraffende machtwoord des Heeren, spreekt duidelijk uit de twee vergelijkingen.</note>.</verse>

<verse osisID="Isa.17.14"> In den avondtijd, en zie, verschrikking! In den morgen, en hij is niet- meer<note n="287">Zie de letterlijke vervulling XXXVII 36 in de plotselinge verdelging der schrikaanjagende Assyriërs vóór Jerusalem.</note>! Dat is het deel van hen, die ons berooven, en het lot van hen, die ons plunderen<note n="288">Dat godsgericht zal aan Assur voltrokken worden, omdat het tegen Juda zijne opdracht te buiten ging, en zoodanig zal het lot zijn van alle vijanden van Gods volk.</note>.</verse>

</chapter>


<chapter osisID="Isa.18">
 

<title>Hoofdstuk XVIII.</title>
<p>Godspraak over Ethiopië, dat, door Assur bedreigd, den God van Israël zal verheerlijken om Assur's plotselingen val.</p>


<verse osisID="Isa.18.1"> Wee het land van gonzende vleugelen, dat ligt aan gene zijde der stroomen van Ethiopië<note n="289">Deze godspraak hangt innig samen met het onmiddellijk voorafgaande zegelied over Assur's val (XVII 12-14). De profeet stelt aanschouwelijk voor, dat door dien val Jehova tot in de verste landen zal verheerlijkt worden. - Ethiopië, meer bepaald Nubië, Hebr. ‘Kusch’, had sinds ettelijke jaren zijn gebied noordwaarts over Boven-Egypte uitgebreid en zich in Pathros blijvend gevestigd, terwijl in Beneden-Egypte inlandsche vorsten onderling om den voorrang streden. Ook daar poogde Ethiopië in wedstrijd met Assyrië zijn gezag te vestigen; het wilde zelfs tot in Azië voortdringen, waar het met zijnen mededinger in botsing zou komen; vgl. XXXVII 9. - Dit wee over Ethiopië is niet dreigend, maar medelijdend met den benarden toestand des lands, dat in opschudding was om het zegevierend voortrukken der Assyriërs. Het land van gonzende vleugelen heet Ethiopië, waarschijnlijk om de zwermen insecten, welke dáár, evenals in Egypte (zie VII 18), inheemsch zijn; wellicht is het tevens eene zinspeling op de vlugge en talrijke legerscharen van dat strijdlustige volk. Van Palestina uit ligt het aan gene zijde der stroomen, den Nijl, den Astaspus en den Astaboras.</note>,</verse>

<verse osisID="Isa.18.2"> dat gezanten zendt over de zee en in booten van papierriet over de wateren henen<note n="290">Op hunne lichte booten varen zij den Nijl af, hier en elders (XIX 5; Nah. III 8) zee genaamd. Die gezanten waren waarschijnlijk van de Delta uit naar Jerusalem gekomen, om een verbond tegen Assur te sluiten; dáár roept hun de profeet de volgende boodschap voor hun vaderland toe. Booten van papierriet, zie Exod. II noot 3.</note>! Gaat, snelle boden, tot het geschokte en verscheurde volk, tot het vervaarlijke volk, achter hetwelk geen ander is, tot het verwachtende en vertreden volk, welks land stroomen doorsnijden<note n="291">Het volk van Ethiopië heet geschokt door de tijding van de aankomst der Assyriërs, verscheurd, d.i. door oorlogslasten geteisterd; achter hetwelk, volgens de toenmalige kennis van Afrika's binnenlanden, geen ander volk is, want de volken ten zuiden van Egypte droegen den algemeenen naam van Ethiopiërs. Het was een verwachtend, d.i. een in bange verwachting verkeerend, en door oorlogslasten als vertreden volk. In den grondtekst worden zij beschreven als een volk hoog van gestalte, glad of glanzend van huidskleur, dat wijd en zijd ontzag inboezemt en door wreede dwingelandij volken vertreedt. Maar al dat machtsvertoon is ijdel voor den almachtigen God, die zonder hen met één slag Assyrië zal verslaan.</note>.</verse>

<verse osisID="Isa.18.3"> Gij, alle bewoners des aardrijks, die op aarde verwijlt, wanneer de banier zal geheschen worden op de bergen, zult gij toeschouwen, en het geschal der bazuin zult gij hooren<note n="292">Het hijschen der banier enz. is het teeken dat de groote strijd des Heeren gaat gestreden worden.</note>!</verse>

<verse osisID="Isa.18.4"> Want dit zegt de Heer tot mij: Ik zal rusten en toezien uit mijne woonplaats, evenals het middaglicht helder is en evenals de wolk van dauw ten dage van den oogst<note n="293">Ik zal rusten, d.i. in onverstoorbare kalmte en schijnbaar werkeloos, uit mijne woonplaats toezien naar de krijgsverrichtingen der Assyriërs en hunne plannen begunstigen, ten einde hen te bereiden tot den oogst mijner goddelijke wraak, gelijk de heldere middagzon en de vruchtbare dauw den oogst doen rijpen.</note>.</verse>

<verse osisID="Isa.18.5"> Vóór den oogst toch stond hij geheel in bloei, en een onrijpe vrucht gaat zich ontwikkelen; en afgesneden zullen zijne ranken worden met het snoeimes, en wat nog overblijft zal afgescheurd en uitgerukt worden<note n="294">Door de koesterende stralen der zon en door den dauw stond hij, de wijnstok - een beeld van het door God gedurende eenigen tijd begunstigde Assyrië - geheel in bloei en ontwikkelde hij zelfs vruchten, maar het zal een onrijpe vrucht blijven. Want op den tijd, door God bepaald, zal hij eensklaps met ranken en wortel verdelgd en uitgeroeid worden.</note>.</verse> 


<verse osisID="Isa.18.6"> En zij zullen prijsgegeven worden altemaal aan de vogelen der bergen en aan de wilde dieren des lands, en den geheelen zomer lang zullen vogelen daarop azen en al de wilde dieren des lands daarop overwinteren<note n="295">Een schrikkelijk bloedbad zal de Heer onder de Assyriërs aanrichten en de onbegraven lijken zullen het aas zijn van ‘de gieren der bergen’ (Hebr.) en van verscheurende dieren. Eene aanschouwelijke voorstelling der honderd vijf en tachtig duizend lijken van XXXVII 36.</note>.</verse>

<verse osisID="Isa.18.7"> Te dien tijde zal een offergave gebracht worden aan den Heer der heerscharen door het geschokte en verscheurde volk, door het vervaarlijke volk, achter hetwelk geen ander is, door het verwachtende volk, verwachtend en vertreden, welks land stroomen doorsnijden - ter plaatse van den naam van den Heer der heerscharen, naar den berg Sion<note n="296">Dit zal de vrucht zijn dier heerlijke openbaring van Gods almacht. Ethiopië, dat evenals in v. 2 geteekend wordt, zal den Heer op Sion huldigen en met offergaven komen naar de plaats, waar Hij zijnen naam, d.i. zijne heerlijkheid, openbaart; vgl. Soph. III 10. Zie het begin der vervulling II Par. XXXII 23; ten volle ging dit in vervulling door den Messias, door wien Sion het geestelijk middelpunt werd aller volken.</note>.</verse>

</chapter>


<chapter osisID="Isa.19">
 

<title>Hoofdstuk XIX.</title>
<p>Godspraak over Egypte: bestraffing van het afgodische en trotsche land (v. 1-15), heilzaam gevolg (v. 16-25).</p>


<verse osisID="Isa.19.1"> Last van Egypte. Zie, de Heer zal stijgen op een lichte wolk en komen naar Egypte, en wankelen zullen Egypte's afgodsbeelden voor zijn aangezicht, en het hart van Egypte zal versmelten in zijn binnenste<note n="297">Deze godspraak betreft Beneden-Egypte (zie XVIII noot 1). De wolken zijn, in de dichterlijke beeldspraak der Hebreërs, de wagen, waarmede God ter aarde afdaalt; een lichte wolk is het zinnebeeld zijner snelle, spoedige komst ter openbaring zijner straffende gerechtigheid aan het land en aan zijne goden, gelijk eertijds (Exod. XII 12). Het hart der Egyptenaren, zie XIII noot 8, zal van angst en schrik versmelten.</note>.</verse> 


<verse osisID="Isa.19.2"> En in het harnas jagen zal Ik Egyptenaren tegen Egyptenaren, en strijden zal de man tegen zijn broeder en de man tegen zijn vriend, stad tegen stad, rijk tegen rijk<note n="298">Beneden-Egypte was destijds in verschillende kleine rijken verbrokkeld, die Tanis, Memphis, Saïs enz. tot hoofdsteden hadden. God zal ze overleveren aan onderlinge tweespalt, waardoor zij de gemakkelijke prooi worden beurtelings van Ethiopië en van Assyrië.</note>.</verse>

<verse osisID="Isa.19.3"> En vaneengescheurd zal de geest van Egypte worden in zijn binnenste<note n="299">De geest of het verstandelijk vermogen ‘zal worden uitgeput’ (Hebr.), m.a.w. het om zijne wijsheid beroemde Egypte zal radeloos worden.</note>, en zijnen raadslag zal Ik te niet doen, en zij zullen hunne afgoden ondervragen en hunne waarzeggers en de bezweerders en de wichelaars.</verse>

<verse osisID="Isa.19.4"> En Ik zal Egypte overleveren in de hand van wreede meesters, en een machtig koning zal over hen heerschen, zegt de Heer, de God der heerscharen<note n="300">Het in vele onafhankelijke rijkjes gesplitste Egypte zal zich weder moeten buigen onder het harde juk van éénen Pharao. Dit geschiedde onder den Ethiopischen dwingeland Tharaca, die, naar de Egyptische opschriften, over Boven-Egypte regeerde van 690 tot 664, nog meer echter onder Psammetich I, die met behulp van Grieksche huursoldaten over geheel Egypte heerschte van 664 tot 610.</note>.</verse>

<verse osisID="Isa.19.5"> En opdrogen zal het water uit de zee, en de stroom zal ledig en droog worden<note n="301">De zee, aanstonds de stroom geheeten, is (zie XVIII 2) de Nijl, door de jaarlijksche overstroomingen de bron van Egypte's vruchtbaarheid. Blijven die Nijlvloeden uit, dan wordt het anders vruchtbare Egypte eene dorre woestenij.</note>.</verse>

<verse osisID="Isa.19.6"> En de vloeden zullen uitblijven, vallen en uitdrogen zullen de afgedamde kanalen<note n="302">Hebr.: ‘de kanalen van Egypte’, waarin het Nijlwater over het land verdeeld werd. Zie Exod. VII noot 8.</note>. Riet en bies zal verwelken.</verse>

<verse osisID="Isa.19.7"> Bloot zal het stroombed liggen van zijne bron af, en al het bewaterde zaailand zal verdrogen, verdorren en niet meer zijn.</verse>

<verse osisID="Isa.19.8"> En treuren zullen de visschers, en weeklagen allen, die den vischhaak werpen in den stroom, en die het net uitspreiden over de watervlakte zullen wegkwijnen<note n="303">Ook de nijverheid van Egypte verdwijnt bij het ophouden der geregelde Nijlvloeden. Vooreerst de visscherij op den anders vischrijken Nijl. Vgl. Num. XI 5.</note>.</verse>

<verse osisID="Isa.19.9"> En te schande zullen worden die het vlas bewerken en kammen en die fijn goed weven<note n="304">Een andere bron van welvaart was de teelt van vlas en boomwol.</note>.</verse> 


<verse osisID="Isa.19.10"> En zijn bewaterd land zal verwelken; allen, die poelen maken om visschen te vangen<note n="305">Vul aan uit v. 9: ‘zullen te schande worden’. Poelen liet men bij hoogen Nijlstand volloopen en bij het vallen van den Nijl ledigloopen, om de achterblijvende visschen te vangen. De nieuweren vertalen veelal het Hebr.: ‘En de zuilen (de grooten en machtigen) zijn verbrijzeld en die voor loon arbeiden (Septuag. en Syr.: “die gerstebier bereiden”) zielsbedroefd’.</note>.</verse>

<verse osisID="Isa.19.11"> Dwazen zijn de vorsten van Tanis, de wijze raadgevers van Pharao hebben onwijzen raad gegeven. Hoe zult gij zeggen tot Pharao: Een zoon der wijzen ben ik, een zoon der aloude koningen<note n="306">Ook Egypte's beroemde wijsheid (vgl. III Reg. IV 30) zal te schande worden. Tanis of Zoan (Egyptisch: Taän) in Beneden-Egypte, de hoofdstad der Hyksos en van vele latere koningen, was ook toen de zetel van eenen Pharao (zie voor dezen titel Gen. XII noot 11), die zich de opvolger der aloude koningen noemde, maar slechts een schaduw hunner vroegere macht bezat; zijne staatsdienaren hadden even weinig van de oudtijds beroemde wijsheid der Egyptische vorsten geërfd, al roemden zij op koninklijke afkomst en erfelijke wijsheid.</note>!</verse>

<verse osisID="Isa.19.12"> Waar zijn nu uwe wijzen? Laat hen nu verkondigen en aantoonen, wat de Heer der heerscharen bedacht heeft over Egypte!</verse>

<verse osisID="Isa.19.13"> Dwazen zijn de vorsten van Tanis geworden, uitgeput zijn de vorsten van Memphis, bedrogen hebben zij Egypte, den hoeksteen zijner volken<note n="307">Memphis, Hebr. Noph (Egyptisch: Men-nofer, de goede stad) was de hoofdstad van Beneden-Egypte, ten zuiden van het tegenwoordige Kairo. Egypte heet de hoeksteen, d.i. de steun en het sieraad, der onderworpen volksstammen. Hebr.: ‘bedrogen hebben Egypte die de hoeksteen (d.i. de steunpilaren) zijn zijner kasten’ of familiestammen, uit welke het oude rijk zich gevormd had en in welke het nu weder gesplitst was.</note>.</verse>

<verse osisID="Isa.19.14"> De Heer heeft in zijn midden eenen geest van zwijmeling bereid, en zij hebben Egypte doen zwijmelen in al zijn doen, gelijk zwijmelt wie dronken is en braakt<note n="308">Eenen geest van zwijmeling, d.i. eenen zwijmeldrank. Die wijze priesters en staatslieden zijn als het vat, waaruit die vloekdrank aan Egypte, d.i. aan de Egyptenaren, wordt toegediend; het volk is derhalve het offer dier misleiding en zwijmelt ten gevolge van dien drank als dronken en ‘tuimelt in zijn braaksel’ (Hebr.); m.a.w. het dwaas bestuur dier overheden strekt aan land en volk ten schandelijken ondergang.</note>.</verse>

<verse osisID="Isa.19.15"> En geen werk zal er voor Egypte zijn, dat kop en staart, den neerbuiger en den bedwinger maakt<note n="309">Allen, groot en klein, zijn van geestkracht en doorzicht verstoken, zoodat niets, geen enkel werk den eenen tot gebieder, den anderen tot onderdaan stempelt, gelijk het in eene geregelde maatschappij behoort. Hebr. ‘En geen werk is er in Egypte, dat kop en staart, palmtak en bies volvoeren’; zie IX 14, 15.</note>.</verse> 


<verse osisID="Isa.19.16"> Te dien dage zal Egypte zijn als vrouwen, en zij zullen verstomd staan en vreezen vanwege den zwaai der hand van den Heer der heerscharen, waarmede Hij tegen hetzelve zwaaien zal<note n="310">Te dien dage, wanneer die slagen van 's Heeren hand op Egypte zullen neerkomen, zullen de mannen van schrik en angst aan vrouwen gelijk zijn.</note>.</verse>

<verse osisID="Isa.19.17"> En het land Juda zal voor Egypte zijn tot siddering; al wie er aan zal denken, zal beven vanwege het raadsbesluit van den Heer der heerscharen, dat Hij bedacht heeft tegen hetzelve<note n="311">Alleen reeds de gedachte aan het land Juda zal de Egyptenaren vervullen met schrik, want de straffende hand van Juda's God, van Jehova, hebben zij reeds gevoeld, en nog vreezen zij voor hetgeen Gods raadsbesluit verder tegen hen heeft bepaald; vgl. Exod. XIV 25.</note>.</verse>

<verse osisID="Isa.19.18"> Te dien dage zullen er vijf steden zijn in het land Egypte, sprekende de taal van Chanaän en zwerende bij den Heer der heerscharen; zonnestad zal er ééne heeten<note n="312">Te dien dage zal Egypte, door de heilzame vreeze Gods bezield, zich tot Jehova, den God van Israël, bekeeren. Dit zal geschieden door den Messias; want ook hier vat de profeet in één gezichtspunt samen, wat door eeuwen is gescheiden. De taal van Chanaän, het Hebreeuwsch, de heilige taal van het volk Gods, spreken, beteekent hier de denkwijze, het geloof van het volk Gods aannemen, want de taal is de uitdrukking der gedachten; vgl. Soph. III 9. Dat geloof in Israël's God zullen zij belijden door bij den Heer te zweren. Het getal vijf, zie Gen. XLIII noot 13, wijst op een onbepaald, misschien klein getal (vgl. Lev. XXVI 8; I Reg. XXI 3; Isai. XXX 17). Eéne dier tot Jehova bekeerde steden zal den naam dragen van een der oudste en beroemdste steden van het oude Egypte (Zonnestad of Heliopolis Gen. XLI 45); zij zal zijn, wat haar naam uitdrukt (vgl. VII 14), een zonnestad, d.i. door den glans harer heiligheid als een zon stralen. De Septuagint leest: ‘stad der gerechtigheid’; de Massoretische lezing: ‘stad der verwoesting’ is waarschijnlijk bedorven.</note>.</verse>

<verse osisID="Isa.19.19"> Te dien dage zal er een altaar des Heeren zijn in het midden van het land Egypte; en een gedenkzuil voor den Heer aan deszelfs grens</verse>

<verse osisID="Isa.19.20"> zal ten teeken en ten getuigenis zijn voor den Heer der heerscharen in het land Egypte<note n="313">Dat altaar des Heeren in Egypte zegt duidelijk, dat de Mosaïsche eeredienst, aan den tempel van Jerusalem uitsluitend verbonden, dan zal zijn opgeheven door het. Nieuwe Verbond Hiermede is niet in strijd, dat in v. 21 sprake is van slachtoffers en offergaven, d.i. van bloedige en onbloedige offers, want de profeet stelt het Offer der Nieuwe Wet op Oud-Testamentische wijze voor. De gedenkzuil zinspeelt op de pronknaalden of obelisken in het oude Egypte; alsdan zal er eene, aan Egypte's grens opgericht, ten getuigenis zijn, dat het land aan Jehova is toegewijd.</note>. Want zij zullen roepen tot den Heer vanwege den verdrukker, en Hij zal hun eenen verlosser en eenen verdediger zenden, die hen redden zal.</verse>

<verse osisID="Isa.19.21"> En de Heer zal gekend worden door Egypte, en de Egyptenaren zullen den Heer kennen te dien dage, en zij zullen Hem vereeren met slachtoffers en met offergaven; en zij zullen den Heer geloften doen en die inlossen.</verse>

<verse osisID="Isa.19.22"> En de Heer zal Egypte slaan met eene plaag, en Hij zal het genezen; en zij zullen wederkeeren tot den Heer, en Hij zal zich met hen verzoenen en hen genezen<note n="314">De profeet vat het gezegde in v. 16-21 in het kort samen: door het gericht komt Egypte tot het heil, dat door de verlossing van den Messias zal voltooid worden.</note>.</verse>

<verse osisID="Isa.19.23"> Te dien dage zal er een heerbaan zijn van Egypte naar de Assyriërs, en de Assyriër zal komen naar Egypte en de Egyptenaar naar de Assyriërs, en de Egyptenaren zullen Assur dienen<note n="315">Hebr.: ‘Egypte met Assur zal (Jehova) dienen’. Egypte en Assur, destijds onderling de verwoedste vijanden, die het tusschen beiden gelegen Juda beurtelings onderdrukten, de vertegenwoordigers van Gods vijanden onder het Oude Verbond, zijn hier de vertegenwoordigers der tot het Christendom bekeerde heidensche volken, welke door den band van geloof en liefde in het ééne Rijk Gods zullen vereenigd worden.</note>.</verse>

<verse osisID="Isa.19.24"> Te dien dage zal Israël de derde zijn met den Egyptenaar en den Assyriër, een zegen midden op de aarde<note n="316">Israël, tot dan toe alléén het volk Gods, zal te dien dage dit voorrecht deelen met Egypte en Assur, d.i. met de heidensche volken. Want Israël zal dan door den Messias een zegen zijn op de aarde (vgl. Gen. XII 2, 3).</note>,</verse>

<verse osisID="Isa.19.25"> welke de Heer der heerscharen zegent, zeggende: Gezegend, gij mijn volk van Egypte, en mijner handen werk is voor den Assyriër, en mijn erfdeel is Israël<note n="317">Den drievoudigen zegen, dien de hoogepriester over Israël uitsprak (Num. VI 24, volg.), zal God uitspreken over Egypte, Assur en Israël, d.i. over alle volken der aarde; ook Egypte wordt mijn volk (vgl. Osee II 1): mijner handen werk, het werk der verlossing, is ook voor den Assyriër, Hebr.: ‘is de Assyriër’ als mijn verloste; en Israël is dan Gods erfdeel, zijn uitverkoren land en volk (Deut. IV 20) in hoogeren zin.</note>!</verse>

</chapter>


<chapter osisID="Isa.20"> 
 

<title>Hoofdstuk XX.</title><p>Eene zinnebeeldige handeling betreffende Ethiopië en Egypte.</p>


<verse osisID="Isa.20.1"> In het jaar, waarin de Tharthan naar Azotus kwam, toen hem Sargon, de koning der Assyriërs, gezonden had, en hij tegen Azotus gestreden en het ingenomen had<note n="318">De Tharthan is geen eigennaam, maar de benaming van den Assyrischen opperbevelhebber, in het Assyr. tur-ta-nu. De beroemde Assyrische koning Sargon, de veroveraar van Samaria (in 721, vgl. IV Reg. XVIII 9, 10), had in 720 de Philistijnen met de Egyptenaren onder hunnen koning Schabak bij Raphia verslagen en Gaza ingenomen. Daarop hadden Ethiopië en Egypte met de Pheniciërs, de Philistijnen enz. een verbond gesloten tegen Assur; om deze reden zond Sargon (de plusquamperfecta der Vulgaat zijn minder juist; het Hebr. vertaalt men: ‘toen hem.... zond en hij.... streed en het innam’) zijnen Tharthan, die in 711 Azotus, een voorname Philistijnsche stad op de heirbaan van Assyrië naar Egypte, veroverde, Ethiopië-Egypte nogmaals vernederde en noodzaakte, om den koning van Azotus met zijne onderdanen, die daarheen gevlucht waren, uit te leveren. Dit leeren ons de in spijkerschrift bewaarde oorkonden, welke in bijzonderheden de geschiedenis verhalen van Sargon, die vroeger alleen uit Isaias bekend was.</note>,</verse>

<verse osisID="Isa.20.2"> te dien tijde sprak de Heer door de bediening van Isaias, den zoon van Amos, zeggende: Ga en ontgord het rouwgewaad van uwe lendenen en doe uw schoeisel van uwe voeten. En hij deed alzoo en trad naakt en barrevoets op<note n="319">Te dien tijde, d.i. omstreeks dien tijd; want uit v. 3 blijkt, dat Isaias dit bevel Ga enz. drie jaren vóór de vernedering van Ethiopië-Egypte ontvangen had. De tijdsopgave in v. 1 in het jaar ziet op het woord des Heeren in v. 3, de eigenlijke godspraak, welke de in v. 2 voorafgaande zinnebeeldige handeling, de eenige, die van Isaias verhaald wordt, verklaart en tijdens de belegering van Azotus of kort te voren schijnt uitgesproken. Het rouwgewaad is hier de profeten-mantel, een uit haar of ruwe stof geweven mantel, zooals ook Elias droeg. Zie Apoc. VI 12. Naakt, d.i. zonder bovenkleed (vgl. Joan. XXI 7; Marc. XIV 52), om de van have en kleederen beroofde krijgsgevangenen voor te stellen.</note>.</verse>

<verse osisID="Isa.20.3"> En de Heer zeide: Evenals mijn dienstknecht Isaias naakt en barrevoets gewandeld heeft - drie jaren lang is hij een teeken en een voorbeduidsel voor Egypte en voor Ethiopië<note n="320">Naakt.... drie jaren lang, niet aanhoudend, maar zoo dikwijls hij in dien tijd als dienstknecht van Jehova, als profeet optrad. Na verloop dier drie jaren moest hij namens God de beteekenis dier zinnebeeldige handeling openlijk verkondigen, ten einde zijn volk, dat van Ethiopië-Egypte steun verwachtte en hierdoor van Jehova afvallig werd, tot betere gevoelens te brengen. Zie v. 5, 6.</note> -</verse>

<verse osisID="Isa.20.4"> alzoo zal de koning der Assyriërs voortdrijven de gevangenen van Egypte en de ballingen van Ethiopië, jongelingen en grijsaards, naakt en barrevoets, met ontbloote dijen - tot schande voor Egypte.</verse>

<verse osisID="Isa.20.5"> En zij zullen vreezen en zich schamen over Ethiopië, hunne hoop, en over Egypte, hunnen roem<note n="321">Zij, die van Juda, zullen vreezen voor de macht van Assyrië en zich schamen over hun vertrouwen op den steun van Ethiopië en over hun roemen op Egypte's vriendschap.</note>.</verse>

<verse osisID="Isa.20.6"> En de bewoner van dit kustland zal zeggen te dien dage: Zie, dat was onze hoop, tot hen namen wij onze toevlucht om bijstand, opdat zij ons zouden verlossen van het aangezicht van den koning der Assyriërs. En wij, hoe zullen wij het kunnen ontkomen<note n="322">Insula beteekent hier het kustland aan de Middellandsche Zee, Palestina, Philistea, Phenicië; zie XXIII 2. Hoe zullen wij aan de macht van Assyrië kunnen ontkomen?</note>?</verse>

</chapter>


<chapter osisID="Isa.21">
 

<title>Hoofdstuk XXI.</title>
<p>Godspraak tegen Babylon v. 1-10: Het aanrukkende leger tegen het brassende Babylon (v. 1-5); de profeet, de wachter des Heeren, voorzegt den val der stad tot troost van zijn volk (v. 6-10). Godspraak tegen Duma (v. 11, .12 Godspraak tegen Arabië (v. 13-17).</p>


<verse osisID="Isa.21.1"> Last van de woestijn der zee<note n="323">De woestijn der zee beteekent, blijkens v. 9, Babylon aan den Euphraat, evenals de Nijl XIX 5 zee geheeten, te meer omdat de vele wateren van dien stroom (vgl. Jer. LI 13), vóór den aanleg der dijken, de lage vlakte van Zuid-Babylonië (bij de Assyriërs Zeeland mât tiâmtiv geheeten) aan eene zee gelijk maakten (Herod. 1, 184). Het bloeiende Babylon zou eenmaal een woestijn worden.</note>. Gelijk dwarrelwinden uit het Zuiderland komen, komt het uit de woestijn, uit een schrikwekkend land<note n="324">Het onbepaalde verhoogt het schrikwekkende der aankondiging. Bedoeld is het leger der strijdvaardige AElamieten en Meden (v. 2); hunne komst wordt vergeleken met de in Juda zoo gevreesde dwarrelwinden uit de woestijn van Arabië.</note>!</verse>

<verse osisID="Isa.21.2"> Een gruwzaam gezicht is mij gekondschapt: de trouwelooze handelt trouweloos en de verwoester verwoest. Trek op, o AElam! Sla het beleg, gij Meder! Aan al het zuchten om hem maak Ik een einde<note n="325">Gruwzaam, want de profeet ziet de gruwelen en het geweld der Chaldeeuwsche overheersching. Doch daar klinkt reeds het bevel van God, die aan het zuchten der volken om den trouwelooze en den verwoester, d.i. om Babylon, een einde wil maken. AElam, zie Gen. X 22, van turanischen oorsprong, een krijgshaftig volk, was, evenals de Meden (zie XIII 17), toen nog van Assyrië, later van Babylonië, afhankelijk. De Arische Perzen blijven hier achter de vanouds bekende rijken, AElam en Medië, nog verscholen.</note>.</verse> 


<verse osisID="Isa.21.3"> Daarom zijn mijne lendenen vervuld van pijn, angst heeft mij bevangen als de angst eener barende; ik stortte neder, toen ik het hoorde; ik werd ontsteld, toen ik het zag.</verse>

<verse osisID="Isa.21.4"> Mijn hart kromp ineen, duisternis deed mij verstommen: Babylon, mijne dierbare, staat voor mij als een beeld van verschrikking<note n="326">Het schrikwekkende gezicht van Babylon's val doet het medelijdend hart van den profeet (vgl. XV 5) in hooge mate ontstellen; de gelijkenis eener barende ziet op de bange verwachting van hetgeen nog komen zal. Het om zijn rijkdom en pracht dierbare Babylon (de profeet spreekt naar zijn medelijdend gevoel, of, volgens anderen, van het standpunt der bewoners van de veroordeelde stad) is mij, in zijn plotselingen ondergang, tot een voorwerp van verbazing. Doch in den grondtekst en in de Septuagint wordt Babylon niet genoemd; Hebr.: ‘mijn dierbaar schemeruur (het verkwikkende uur der rust) is mij tot schrik geworden’ om de bange verwachting van nog akeliger gezichten. De Septuagint leest wellicht beter: ‘mijne ziel is in schrik geraakt’. Treffend is de tegenstelling tusschen zijn eigen ontsteltenis en de zorgeloosheid van het brassende Babel in v. 5.</note>!</verse>

<verse osisID="Isa.21.5"> Dek de tafel! Zie uit op den wachttoren! Zij eten en zij drinken! Op, vorsten, grijpt het schild<note n="327">De profeet schildert zijn gezicht aanschouwelijk en levendig. Babel's koning geeft bevel den feestdisch te bereiden, terwijl de vijand in aantocht is; het is hem genoeg, indien slechts de wachten goed toezien. Intusschen eten en drinken zij lustig! Daar klinkt de stem der wachters: Te wapen, de vijand is in de stad; grijpt, Hebr.: ‘zalft’ het schild! Dit deed men opdat de pijlen op het blanke en gladde schild zouden afschampen. De geschiedenis zegt, dat inderdaad Babylon feest vierde, toen het door Cyrus werd ingenomen. Zie Jer. LI 39, 57; vooral Dan V.</note>!</verse>

<verse osisID="Isa.21.6"> Want dit heeft de Heer tot mij gezegd: Ga en zet een wachter uit; en al wat hij ziet, boodschappe hij<note n="328">Een nieuw profetisch gezicht, dat het voorafgaande verklaart (want). De wachter, dien Isaias moet uitzetten, is hij zelf in zijne hoedanigheid van profeet, hier wachter geheeten, omdat het voorwerp van zijn gezicht een vijandelijk leger is.</note>!</verse>

<verse osisID="Isa.21.7"> En hij zag een wagen met twee berijders, den een gezeten op een ezel en den ander gezeten op een kameel; en hij schouwde oplettend met veel aandacht<note n="329">De H. Hiëronymus verklaart als volgt: ‘de profeet zag een tweespan komen en eenen berijder daarop, en een ezel en een kameel voor den wagen gespannen’ Naar den grondtekst is waarschijnlijk de zin: de wachter zag in de verte ‘een leger’ aankomen tegen Babylon; weldra onderscheidde hij ‘ruiters paarsgewijze’, daarachter ‘een trein van ezels en een trein van kameelen’, welke lastdieren de krijgers en de krijgsbehoeften uit verre streken aanvoerden. Treffend juist wordt hier het leger der Medo-Perzen verzinnebeeld; paarden, ezels en kameelen behoorden werkelijk tot den legertros der Meden en AElamieten, zooals later tot dien der Perzen; zie XXII 6; Herod. 1, 80; 4, 129.</note>.</verse> 


<verse osisID="Isa.21.8"> En hij riep: een leeuw<note n="330">De wachter riep: Een leeuw is in aantocht! een alarmkreet aan het herdersleven ontleend; zie XV 9.</note>! Op den wachttoren des Heeren ben ik en sta ik voortdurend over dag; en op mijne wacht ben ik en sta ik gansche nachten<note n="331">Lang en aanhoudend blijft de wachter uitzien, wat dat onafzienbare leger zal verrichten.</note>.</verse>

<verse osisID="Isa.21.9"> Zie, daar komt de berijder, de man van het tweespan<note n="332">Zie v. 7. Volgens den grondtekst ziet hij nu datzelfde leger (zie noot 7) in zijne nabijheid voorbijtrekken.</note>, en hij antwoordde en zeide: Gevallen, gevallen is Babylon, en al zijne godenbeelden liggen vergruizeld ter aarde<note n="333">Hij, de wachter, antwoordde, d.i. gaf bescheid aan God, door wien hij op wacht gesteld was, en boodschapte den val van Babylon, het werk van dat ontzaglijke leger.</note>.</verse>

<verse osisID="Isa.21.10"> Gij, mijne dorsching en kinderen van mijn dorschvloer, wat ik gehoord heb van den Heer der heerscharen, den God van Israël, heb ik u aangekondigd<note n="334">De voorafgaande voorspelling van Babel's val werd door den profeet aan zijn volk geboodschapt om het te troosten; medelijdend noemt hij het mijne dorsching of, wat hetzelfde beteekent, kinderen van mijn dorschvloer, omdat het op last van God als graan op den dorschvloer door Babel zou gedorscht worden.</note>.</verse>

<verse osisID="Isa.21.11"> Last van Duma. Tot mij roept men uit Seïr<note n="335">Seïr is een bergland ten zuiden van de Doode Zee, bewoond door de Edomieten (Gen. XXXII 3; XXXIII 14); Duma, dat Gen. XXV 14 de naam is van een der zonen van Ismaël, schijnt hier zinnebeeldig gebruikt om Edom te beteekenen; het beteekent doodsche stilte en is dus onheilspellend.</note>: Wachter, hoe ver is de nacht? Wachter, hoe ver is de nacht<note n="336">Uit zijn gebergte Seïr richt Edom zich tot Sion, en wel tot den daar door Jehova gestelden wachter, Isaias, om van hem, die aan Edom zijne rampen voorspeld had, te vernemen, hoe ver de nacht van rampspoed, waarin Edom zich thans bevond, reeds gevorderd was, en wanneer de morgen van verlossing zou aanlichten.</note>?</verse>

<verse osisID="Isa.21.12"> De wachter zeide: De morgen komt en de nacht; zoo gij vraagt, vraagt, keert weder, komt<note n="337">Een raadselachtig antwoord. Waarschijnlijk is de zin: de morgen der verlossing komt voor sommigen, voor anderen blijft de nacht voortduren. Zoo gij vraagt en u tot Jehova wilt wenden, vraagt met aandrang; zoodra gij aldus gestemd zijt, keert dan weder tot Sion, komt tot Jehova. Volgens anderen: de morgen is aangebroken voor anderen, maar voor Edom is het nog nacht. Wanneer die zal ophouden, is nog niet geopenbaard. Een ander maal mogen zij terugkeeren en opnieuw vragen; nu echter is er geen ander antwoord te geven.</note>!</verse>

<verse osisID="Isa.21.13"> Last op Arabië. In het woud zult gij des avonds u te slapen leggen, op de wegen der Dedanieten<note n="338">In den grondtekst is het woord gericht tot de ‘karavanen der Dedanieten’, een handeldrijvenden Arabischen volksstam (uit Cetura Gen. XXV 3). Isaias ziet in den geest die karavanen, die veel te lijden hadden van de plunderende Assyriërs bij hunne krijgstochten tegen Egypte en Philistea, des avonds de groote karavaanswegen ontwijken en in het woud zich verschuilen.</note>.</verse>

<verse osisID="Isa.21.14"> Komt den dorstige te gemoet en brengt hem water, gij die woont in het land van het zuiden<note n="339">Hebr.: ‘in Thema’, een Ismaëlietischen stam (Gen. XXV 15) in Noord-Arabië, aan de grenzen der Syrische woestijn; de profeet bidt hen, die vluchtende karavanen te laven en te spijzen.</note>! Komt den vluchteling te gemoet met brood!</verse>

<verse osisID="Isa.21.15"> Want voor het aanschijn van zwaarden zijn zij gevlucht, voor het aanschijn van het dreigende zwaard, voor het aanschijn van den gespannen boog, voor het aanschijn van den zwaren krijg<note n="340">Hoe goed gewapend ook, waren toch die karavanen tegen vijanden als de Assyriërs niet bestand.</note>.</verse>

<verse osisID="Isa.21.16"> Want dit zegt de Heer tot mij: Nog binnen één jaar, als binnen het jaar van een huurling, en weggenomen wordt al de heerlijkheid van Cedar<note n="341">Evenals in XVI 14 bepaalt Isaias den tijd, waarop dat godsgericht met de vernedering van Cedar, een Ismaëlietischen stam (Gen. XXV 13), een aanvang zal nemen; want dat dit slechts een begin zal zijn van Gods bezoeking, blijkt uit Jer. XLIX 28, volg. Cedar's heerlijkheid was de onafhankelijkheid zijner dappere boogschutters (v. 17), zijn rijkdom aan vee enz. Sargon, Sennacherib enz. roemen in hunne spijkerschriftoorkonden, dat zij de Arabische stammen onderworpen hebben.</note>.</verse>

<verse osisID="Isa.21.17"> En de overblijfselen van het getal der dappere boogschutters uit Cedar's zonen zullen luttel zijn; want de Heer, de God van Israël, heeft gesproken.</verse>

</chapter>


<chapter osisID="Isa.22"> 
 

<title>Hoofdstuk XXII.</title><p>Godspraak over Jeruzalem, dat, onboetvaardig en lichtzinnig, op eigen krachten betrouwt en niet bij God vergeving en heil zoekt (v. 1-14). Sobna van zijn ambt ontzet en door Eliacim vervangen (v. 15-21).</p>


<verse osisID="Isa.22.1"> Last van het dal des gezichts<note n="342">Het dal is het door hoogere bergen omgeven Jerusalem (Ps. CXXIV 2; vgl. Jer. XXI 13), hier dal des gezichts (Septuag.: ‘van Sion’) geheeten, als de zetelplaats der goddelijke openbaring, alwaar ook de profeet op geheimvolle wijze in de toekomst schouwt en thans zijn onheilspellende profetie (last) richt tot zijn eigen volk, dat, afvallig van Jehova, aan de heidenen was gelijk geworden en daarom verdiend had, te midden der godspraken over de heidenen bestraft te worden. - Deze profetie is hoogstwaarschijnlijk uitgesproken onder koning Ezechias, ten tijde van Sennacherib's inval in Juda (in 701) en wel bij den aanvang van dien krijgstocht; zie IV Reg. XVIII 13; II Par. XXXII 1, volg. De Assyriërs hadden reeds de meeste steden van Juda ingenomen en waren, zonder nog Jerusalem aan te tasten, tot in het zuidwesten voortgetrokken, waar zij het sterke Lachis belegerden. Terwijl men in de hoofdstad vol bange vrees allerlei voorzorgsmaatregelen nam, zonder echter aan God te denken (v. 9-11), zond Ezechias uit Jerusalem gezanten tot Sennacherib met belofte van onderwerping en met een aanzienlijke som gouds om de belegering van Jerusalem af te koopen. Zoo verhaalt IV Reg. XVIII 14-16; doch tusschen deze en de daar volgende verzen moet eene langere of kortere tijdsruimte liggen, gedurende welke een gansche omkeer binnen Jerusalem plaats had. Want in stede van kruipende onderdanigheid en bange vrees vertoont zich in het verdere verhaal fierheid en vertrouwen op God. Deze omkeer, zonder welken Jerusalem in de handen van Assur zou gevallen zijn, zie v. 5, was waarschijnlijk het gevolg van deze profetische toespraak.</note>. Wat deert u toch, dat ook gij altegader op de daken klimt<note n="343">Op de platte daken ging men naar het schouwspel zien, dat de drukte van den krijg aanbood.</note>?</verse>

<verse osisID="Isa.22.2"> Gij, vol gedruisch, woelige stad, uitgelaten veste! Uwe gedooden zijn geen gedooden door het zwaard, geen gesneuvelden in den krijg!</verse>

<verse osisID="Isa.22.3"> Al uwe vorsten vloden te gader en werden zwaar geboeid; allen, die men achterhaalde, werden geketend te zamen verre vloden zij heen<note n="344">In plaats van zwaar geboeid (Vulg. en Septuag.) heeft de grondtekst volgens vele nieuweren: ‘zonder boog lieten zij zich boeien’, d.i. zonder slag of stoot zijn zij overwonnen. Zonder ernstigen tegenstand te bieden (vgl. IV Reg. XVIII 13) hadden zich hunne te veld staande troepen met hunne legerhoofden door de Assyriërs laten gevangen nemen en ombrengen of waren schandelijk op de vlucht gegaan. Om Jerusalem tot inkeer te brengen, herinnert de profeet aan die vernederingen, die zijne burgers in hunne lichtzinnigheid reeds vergeten waren.</note>.</verse>

<verse osisID="Isa.22.4"> Daarom zeide ik: Gaat weg van mij, bitter wil ik weenen; wilt niet pogen mij te troosten over de verwoesting van de dochter mijns volks<note n="345">d.i. der dochter, welke mijn volk is. Zie I 8.</note>!</verse> 


<verse osisID="Isa.22.5"> Want een dag van slachting en van vertrapping en van geween is er bij den Heer, den God der heerscharen, in het dal des gezichts, die den stadsmuur ondergraaft en grootmachtig is tegen den berg<note n="346">Een wraakdag dreigt vanwege den almachtigen God, waarop de vijand de muren der stad zal ondergraven en doen instorten, en zich dreigend zal verheffen tegen den berg Sion; want hiertegen zouden zich de vijandelijke wapenen bij voorkeur richten. Hebr.: ‘ondergravend den muur, zoodat het geschrei (weerklinkt) tot het (omringende) gebergte’.</note>.</verse>

<verse osisID="Isa.22.6"> En AElam heeft den pijlkoker genomen, den strijdwagen des ruiters; en de muur is ontdaan van het schild<note n="347">De destijds aan Assyrië, althans gedeeltelijk, onderworpen en in deszelfs leger dienende AElamieten, geoefende boogschutters (zie XXI noot 3). In vredestijd versierde het schild den muur. Naar het Hebr. waarschijnlijk: ‘En AElam.... (en kwam) met eenen tros van voetknechten, van ruiterij (vgl. XXI 7, 9), en Kir (zie Am. I noot 13) heeft het schild ontbloot’, d.i. uit het lederen omhulsel getrokken.</note>.</verse>

<verse osisID="Isa.22.7"> En uwe uitgelezen valleien worden gevuld met strijdwagens, en de ruiters nemen hunne stelling aan de poort.</verse>

<verse osisID="Isa.22.8"> En ontbloot wordt het dekkleed van Juda; en gij ziet te dezen dage naar het wapentuig van het huis des wouds<note n="348">Het ontblooten van het dekkleed of den sluier, beteekent volgens velen Juda's diepe vernedering, daar aan een Oostersche maagd geen grootere smaad kan worden aangedaan, dan dat men met geweld haren sluier afrukt, vgl. XLVII 2 (Hebr.) Volgens anderen is een dekkleed of een band over de oogen (vgl. XXV 7) bedoeld, die Juda belette zijn gevaarlijken toestand in te zien. En waarop wierp het toen eerst zijne blikken? Op den Heer? Neen; maar op het wapentuig van het huis des wouds, d.i. van het uit cederhout van Libanon's wouden gebouwde wapenmagazijn, of dit goed voorzien was. Vgl. III Reg. VII 2; X 17.</note>.</verse>

<verse osisID="Isa.22.9"> En de scheuren van David's stad beschouwt gij, daar zij vele zijn; en gij verzameldet het water van den beneden-vijver<note n="349">Van David's stad, het oudste en meest versterkte deel van Jerusalem. Uit den beneden-vijver werd het water afgeleid en binnen de stad verzameld, opdat het den belegeraars niet van dienst zou zijn. Want waarschijnlijk lag deze vijver, evenals die van VII 3, buiten de stadsmuren; volgens velen is de tegenwoordige Sultans-vijver, volgens anderen de vijver Siloah bedoeld.</note>.</verse>

<verse osisID="Isa.22.10"> En de huizen van Jerusalem hebt gij geteld en huizen afgebroken om den muur te versterken<note n="350">Hebt gij geteld om te berekenen hoeveel mondvoorraad er noodig is tegen de aanstaande belegering; of, volgens anderen, om te zien, welke huizen men kan ontberen, ten einde de afbraak daarvan te benuttigen ter versterking van de stadsmuren.</note>.</verse>

<verse osisID="Isa.22.11"> En een kom hebt gij gemaakt tusschen beide muren voor het wa- ter van den ouden vijver<note n="351">Een kom, om het water van den ouden vijver daarin af te leiden; tusschen beide muren wijst waarschijnlijk een stadswijk aan (IV Reg. XXV 4; Jer. XXXIX 4) nabij de bron Siloë (II Esdr. III 15), in het zuidoosten en binnen de stad.</note>. En gij hebt niet opwaarts gezien tot Hem, die dit beschikt heeft, en naar Hem, die dit van verre bereidde, hebt gij niet omgezien<note n="352">Hoe beschamend is deze tegenstelling tusschen de zorg om zich tot tegenweer uit te rusten en het vergeten van God, die toch dien vijand tot straf hunner zonden lang te voren besteld had!</note>.</verse>

<verse osisID="Isa.22.12"> En de Heer, de God der heerscharen, roept te dezen dage tot weenen en tot weeklagen, tot kaal scheren en tot omgorden van het boetgewaad<note n="353">Roept door zijne profeten tot boetvaardigheid, die zich in de hier genoemde teekenen van rouw moest openbaren. Zie III 24.</note>.</verse>

<verse osisID="Isa.22.13"> En zie, blijdschap en verlustiging, kalveren slachten en rammen kelen, vleesch eten en wijn drinken! Laat ons eten en drinken, want morgen zullen wij sterven!</verse>

<verse osisID="Isa.22.14"> En geopenbaard heeft zich aan mijne ooren de stem van den Heer der heerscharen: Voorwaar, nimmer zal u die ongerechtigheid vergeven worden, totdat gij sterft, zegt de Heer, de God der heerscharen<note n="354">Het dreigende gevaar had alleen dit gevolg, dat men nog eens volop ging genieten. Die goddelooze lichtzinnigheid was het bewijs van hun hardnekkig gemoed; daarom zal de Heer die onboetvaardigen met den dood straffen.</note>!</verse>

<verse osisID="Isa.22.15"> Dit zegt de Heer, de God der heerscharen: Ga, begeef u tot hem, die in den tabernakel woont, tot Sobna, den overste des tempels<note n="355">Sobna was, naar de meening van den H. Hiëronymus, opperpriester van het huis Gods, doch volgens het Hebr. opperhofmeester over het koninklijk huis, zie III Reg. IV 6; XVIII 3; vooral II Par. XXVI 21. Hoe gewichtiger echter zijn ambt was, des te verderfelijker was zijn voorbeeld. De profeet geeft met vrijmoedigheid tegen hem deze godspraak, de eenige, die in dit boek tegen een enkel persoon gericht is.</note>, en zeg tot hem:</verse>

<verse osisID="Isa.22.16"> Wat doet gij hier of in wat hoedanigheid zijt gij hier? Dat gij u hier een grafstede hebt uitgehouwen, dat gij in de hoogte een gedenkteeken kunstig hebt uitgehouwen, in de rots een woonstede voor u<note n="356">De zin is: Wat verbeeldt gij u wel te zijn? Wat hebt gij u, alsof gij nimmer uit uw ambt kondet ontzet worden, een praalgraf gesticht in de hoogte, d.i. op den berg Sion? Aldaar waren de praalgraven der koningen in de rotsen uitgehouwen. Volgens den H. Hiëronymus wilde hij door het stichten van dat praalgraf ook den spot drijven met de voorspelling van den profeet betreffende de ballingschap.</note>!</verse> 


<verse osisID="Isa.22.17"> Zie, de Heer zal u doen wegdragen gelijk men eenen haan wegdraagt; en als eenen mantel zoo zal Hij u opnemen<note n="357">Sobna zal weldra als balling, diep vernederd, als een haan met geboeide pooten en neerhangenden kop, en zonder moeite, gelijk men eenen mantel opneemt en om de schouders slaat, worden weggevoerd. Zie verder noot 17 aan het einde.</note>.</verse>

<verse osisID="Isa.22.18"> Kransen zal Hij u met een krans van jammer, als eenen bal zal Hij u wegwerpen naar een land, wijd en ruim<note n="358">Wijd enz., waar de bal dus ongehinderd kan voortrollen; bedoeld is de vlakte van Mesopotamië. Sennacherib beroemt zich in zijne oorkonden, dat hij vele duizenden uit Juda krijgsgevangen maakte en wegvoerde; onder hen kan ook Sobna geweest zijn. Naar het Hebr. luidt v. 17 en 18: ‘Zie, de Heer zal u wegslingeren met mannenzwaai en u grijpende vastgrijpen; wentelend zal hij u wentelen en voortrollen als een bal naar een land, wijd’ enz. De H. Hiëronymus vertaalde het Hebr. geber, dat in de H. Schrift man beteekent, volgens rabbijnsche schriftverklaring, met gallus enz., haan.</note>; daar zult gij sterven, en daar zal uw praalwagen zijn, gij schande van het huis uws Heeren<note n="359">Volgens de Vulgaat, van den tempel; volgens het Hebr., van het huis uws (koninklijken) meesters, namelijk van Ezechias.</note>.</verse>

<verse osisID="Isa.22.19"> En Ik zal u wegjagen van uwe standplaats, en van uwe bediening zal Ik u ontzetten.</verse>

<verse osisID="Isa.22.20"> En het zal zijn te dien dage: Ik zal mijnen dienstknecht<note n="360">Mijnen dienstknecht of trouwen dienaar. Het is Jehova, die hier spreekt.</note> Eliacim, zoon van Helcias, roepen,</verse>

<verse osisID="Isa.22.21"> en Ik zal hem bekleeden met uw gewaad, en met uwen gordel zal Ik hem sterken, en uwe macht zal Ik leggen in zijne hand<note n="361">Gewaad en gordel waren de teekenen der macht of waardigheid.</note>; en hij zal als een vader zijn voor de bewoners van Jerusalem en voor het huis van Juda.</verse>

<verse osisID="Isa.22.22"> En Ik zal den sleutel van het huis van David op zijnen schouder leggen; en hij zal opendoen, en niemand zal kunnen sluiten; en hij zal sluiten, en niemand zal kunnen opendoen<note n="362">De sleutel is het zinnebeeld zijner macht over het huis van David, het koninklijk huis, dat hij als de eerste en de hoogste dienaar zal besturen. Vgl. IX 6. Uit XXXVI 3; IV Reg. XVIII 18, 26 blijkt, dat Eliacim inderdaad in de plaats van Sobna is opgetreden. De daar genoemde schrijver Sobna is waarschijnlijk niet dezelfde persoon.</note>.</verse> 


<verse osisID="Isa.22.23"> En Ik zal hem als eenen nagel bevestigen op een hechte plaats, en hij zal tot een eeretroon zijn voor het huis zijns vaders<note n="363">In zijne hooge betrekking zal Eliacim voor zijn gansch geslacht als een op een hechte plaats bevestigde nagel zijn, waaraan zijne verwanten! veilig alles kunnen hangen (dit beeld wordt v. 24 uitgewerkt); bijgevolg zal hij voor het huis zijns vaders tot een eeretroon zijn, waarop zijne verwanten mogen plaats nemen, daar zij door zijnen invloed tot eerambten zullen opklimmen.</note>.</verse>

<verse osisID="Isa.22.24"> En zij zullen aan hem ophangen al den pronk van zijns vaders huis, verscheidene soorten van vaatwerk, allerlei klein huisraad van drinkbekers tot allerlei speeltuig<note n="364">Hebr.: ‘En zij zullen aan hem ophangen de geheele menigte van zijns vaders huis, alle spruiten en scheuten’ (d.i. zijne talrijke familie met nakomelingen en aanverwanten; het volgende ziet weer op het beeld van den nagel in v. 23), ‘al het kleine huisraad van allerlei bekers tot allerlei kruiken’. M.a.w. door hem zal zijn gansch geslacht tot eer en aanzien komen. Niet weinigen verstaan dit zoo, dat ook Eliacim misbruik zal maken van zijne hooge betrekking om zijne bloedverwanten onrechtmatig te bevoordeelen; bijgevolg zien dezen in v. 25 de verwerping van Eliacim voorspeld. Volgens anderen wordt Eliacim, die v. 21 als een vader was geprezen, hier niet berispt en in v. 25 niet verworpen.</note>.</verse>

<verse osisID="Isa.22.25"> Te dien dage, zegt de Heer der heerscharen, zal worden weggenomen de nagel, die bevestigd was op een hechte plaats, en hij zal worden gebroken en vallen, en verloren zal gaan wat er aan was opgehangen, want de Heer heeft gesproken<note n="365">De verwerping van Sobna (of van Eliacim) wordt onder hetzelfde beeld voorspeld, waaronder in v. 23, 24 de verheffing van Eliacim en de opkomst van zijne familie was aangekondigd.</note>.</verse>

</chapter>


<chapter osisID="Isa.23">
 

<title>Hoofdstuk XXIII.</title>
<p>Godspraak tegen Tyrus: klaaglied over den val dier rijke stad (v. 1-7); God zal haren hoogmoed vernederen (v. 8-14); daarna zal zij weder tot bloei komen en haren rijkdom den Heer wijden (15-.18</p>


<verse osisID="Isa.23.1"> Last van Tyrus<note n="366">Tyrus, de eerste handelsstad van Phenicië, deels op een eilandje aan de kust gebouwd, was eene door natuur en kunst bijna onneembare vesting.</note>. Jammert, schepen der zee! Want verwoest is het huis, van waar zij plachten te komen; uit het land der Cethim is het hun kond gedaan<note n="367">De profeet ziet in zijn gezicht Tyrus reeds verwoest. De derwaarts stevenende zeeschepen, Hebr.: ‘de Tharsisschepen’, d.i. die op de Phenicische kolonie Tartessus in zuidwestelijk Spanje varen, vernemen de mare, dat Tyrus verwoest is, ‘zoodat er geen huis, geen haven meer’ (Hebr.) voor die zeevaarders is; die tijding gewordt hun onderweg uit het land der Cethim, d.i. op het eiland Cyprus; zie Gen. X noot 5.</note>.</verse> 


<verse osisID="Isa.23.2"> Wordt sprakeloos, gij die woont aan de kust! Kooplieden van Sidon, die de zee bevaren, vulden u<note n="368">Aan de kust, zie XX noot 5, waardoor hier het kustland Phenicië bedoeld is met zijne oude hoofdstad Sidon, de moederstad van Tyrus. Vulden u, Tyrus, met koopwaren.</note>.</verse>

<verse osisID="Isa.23.3"> Over vele wateren kwam het graan van den Nijl, de oogst van den stroom was zijne opbrengst; en het is de markt der volkeren geworden<note n="369">Het graan van het vruchtbare Nijldal kwam over de vele wateren der Middellandsche Zee naar Tyrus; de oogst, die aan genoemden stroom groeide, was opbrengst of gewin voor het handeldrijvende Tyrus, destijds de groote wereldmarkt. In den grondtekst heet de Nijl hier dichterlijk de Sjichor, d.i. de Zwarte, om zijne kleur, een gevolg van het vruchtbare slijk, dat die rivier medevoert. Vgl. Jos. XIII 3; Jer. II 8.</note>.</verse>

<verse osisID="Isa.23.4"> Word schaamrood, Sidon; want zoo spreekt de zee, de veste der zee, zeggende: Ik was niet in barensnood, en ik heb niet gebaard; en ik heb geen jongelingen opgevoed en geen jonkvrouwen tot vollen wasdom gebracht<note n="370">Word schaamrood, Sidon, gij moederstad van Tyrus, over uwe dochter, want deze weeklaagt. Immers de zee, of liever de veste der zee, de rots, waarop het in zee gebouwde Tyrus eenmaal bloeide, zegt: Ik was niet enz., zij noemt zich een kinderlooze weduwe, nu hare inwoners deels gedood en gevangen genomen, deels gevlucht zijn.</note>.</verse>

<verse osisID="Isa.23.5"> Als de mare doordringt tot Egypte, zullen zij treuren, als zij hooren van Tyrus<note n="371">Egypte toch verloor in Tyrus zijne graanmarkt en daarbij eenen voormuur tegen de vijanden uit het noorden, de Assyriërs enz.</note>.</verse>

<verse osisID="Isa.23.6"> Trekt de zeeën over, jammert, gij die woont aan de kust<note n="372">De profeet spreekt in v. 6 en 7 tot de Pheniciërs. Zij moeten na de verwoesting van hun land jammerend de wijk nemen over de zeeën, Hebr.: ‘naar Tharsis’, naar hunne verste kolonie in het westen.</note>.</verse>

<verse osisID="Isa.23.7"> Is dat niet de uwe, die van de vroegste dagen af roemde op hare oudheid? Haar voeten voeren haar verre heen om in den vreemde te wonen<note n="373">Is dat, die puinhoop daar, niet uw beroemd Tyrus? Volgens Flav. Jos. Antiq. VIII 3 was het twee en een halve eeuw vóór Salomon's tempel gesticht. Thans moet hare bevolking de wijk nemen naar verre landen en in vreemde streken zich vestigen. Volgens anderen beschrijft ook het tweede halfvers den ouden roem van Tyrus, dat van zijnen overvloed en rijkdom in verre gewesten nieuwe volkplantingen stichtte.</note>.</verse>

<verse osisID="Isa.23.8"> Wie heeft dat besloten over</verse> 
<verse osisID="Isa.23.1">Tyrus, de weleer gekroonde<note n="374">De weleer als eene koningin gekroonde en heerschende stad; Hebr.: ‘die kronen uitdeelde’, te weten in hare koloniën koningen aanstelde, b.v. in Kition, in Tartessus, aanvankelijk ook in Carthago.</note>, wier kooplieden vorsten, wier handelaren de grooten der aarde waren?</verse>

<verse osisID="Isa.23.9"> De Heer der heerscharen heeft dat besloten: neer te halen den trots aller heerlijkheid en tot schande te brengen alle grooten der aarde<note n="375">De val van het hoogmoedige Tyrus was een door God beschikte straf volgens den in II 12 gestelden regel.</note>.</verse>

<verse osisID="Isa.23.10"> Treed buiten uw land gelijk de stroom, dochter der zee, geen gordel is er meer voor u<note n="376">Dochter der zee, Hebr.: ‘van Tharsis’, is de kolonie Tartessus zelve, welke zich door den ondergang van het moederland vrij en onafhankelijk kan ontwikkelen en uitbreiden buiten de perken, haar vroeger door het naijverige Tyrus gesteld, gelijk de stroom, de Nijl, buiten zijne oevers treedt.</note>!</verse>

<verse osisID="Isa.23.11"> Zijne hand heeft Hij uitgestrekt over de zee, koninkrijken heeft Hij in beroering gebracht; de Heer heeft bevel gegeven tegen Chanaän om zijne sterken te verpletteren<note n="377">Zegevierend boodschapt de profeet aan Tharsis het over Tyrus voltrokken godsgericht. God heeft zijne machtige hand straffend uitgestrekt (evenals Exod. XIV 21; XV 12) over de zee, waaraan Tyrus was gelegen. Dit beeld wordt dan vervolgens verklaard: koninkrijken enz. Chanaän is hier, in zijn oorspronkelijken zin, het lage kustland van Phenicië, vgl. Gen. IX noot 15 en X 15; zijne sterken, Hebr.: ‘zijne vestingen’, onder welke Tyrus de voornaamste was.</note>.</verse>

<verse osisID="Isa.23.12"> En Hij heeft gezegd: Gij zult niet langer overmoedig zijn, verkrachte jonkvrouw, dochter van Sidon! Maak u op naar de Cethim en vaar over! Ook daar zult gij geen rust hebben<note n="378">De dochter van Sidon is Tyrus (zie noot 5), of liever het volk van Phenicië, door zijne hoofdstad Sidon vertegenwoordigd. Het voorheen onafhankelijke volk is thans als een verkrachte jonkvrouw geworden, is onder de macht van vreemde onderdrukkers en moet vluchten naar het overzeesche Cethim of Cyprus, om ook daar nog door den overwinnaar te worden opgejaagd.</note>.</verse>

<verse osisID="Isa.23.13"> Zie, het land der Chaldeërs: - zulk een volk was er niet, Assur heeft het gegrondvest - in gevangenschap hebben zij zijne dapperen heengevoerd, zij hebben zijne huizen ondergraven, het gesteld tot een puinhoop<note n="379">Eerst worden de Chaldeërs genoemd als de uitvoerders van het wraakgericht op Tyrus, dat in het tweede halfvers nogmaals beschreven wordt. In den tusschenzin: zulk.... gegrondvest is er sprake van het Chaldeeuwsche volk, dat reeds in de oudheid befaamd en met geen ander volk te vergelijken was. Assur heeft het in dien zin gegrondvest, dat het nieuw-Chaldeeuwsche rijk zou worden opgericht op de puinhoopen van het door Chaldea overwonnen rijk van Assur. Doch wellicht beter voegt men, overeenkomstig het Hebr., in captivitatem (klaarblijkelijk de vertaling van het Hebr. le-tsijim; zie over de uiteenloopende vertalingen van dit woord XIII noot 15) bij fundavit eam, te weten Assur (in den accusatief). Dan is de zin: Zie, het land der Chaldeërs - dat volk bestond (eertijds) niet (want het was als een niet-volk, van Assyrië afhankelijk; en zie thans zijne kracht:), Assur, dat heeft het ingericht tot gevangenschap (Hebr. ‘voor de woestijnbewoners’, d.i. tot een woestijn gemaakt; vgl. Soph. II 13, volg.; evenzoo doet het thans met Tyrus:) zij hebben zijne dapperen enz., Hebr.: ‘het heeft zijne torens opgericht (om Tyrus te belegeren), het heeft diens paleizen blootgelegd, het gesteld tot een puinhoop’.</note>.</verse> 


<verse osisID="Isa.23.14"> Jammert, schepen der zee, want verwoest is uwe sterkte<note n="380">De profetie wordt besloten met eene herhaling van v. 1.</note>.</verse>

<verse osisID="Isa.23.15"> En het zal zijn te dien dage: In vergetelheid zult gij zijn, o Tyrus, zeventig jaren lang, gelijk de dagen van éénen koning. Maar na zeventig jaren zal voor Tyrus gelden het lied der boeleerster<note n="381">Te dien dage, d.i. in dat tijdperk van vernedering. Zeventig jaren (vgl. Jer. XXV 11) gelijk de dagen of den duur van éénen koning, d.i. van één vorstengeslacht of van een rijk; de profeet bedoelt waarschijnlijk den duur van het Chaldeeuwsche rijk. Door Nabuchodonosor zal Tyrus vernederd worden, maar na den val van diens rijk, na zeventig jaren, weder tot bloei komen. Dan zal het Tyrus gaan, gelijk wordt te kennen gegeven in het lied der boeleerster.</note>:</verse>

<verse osisID="Isa.23.16"> Neem de harp, ga rond in de stad, vergeten boeleerster! Zing schoon, herhaal het lied, opdat men aan u denke<note n="382">Tyrus zal trachten weder in de gunst der volken te komen, kooplieden tot zich lokken, zijne waren aanprijzen enz., evenals een vergeten boeleerster door verleidenden zang hare vroegere minnaars tot zich tracht te lokken.</note>.</verse>

<verse osisID="Isa.23.17"> En het zal zijn na zeventig jaren: Bezoeken zal de Heer Tyrus en haar terugvoeren tot haar gewin; en weder zal zij boeleeren met alle koninkrijken der aarde op het aanschijn der aarde<note n="383">Bezoeken in goeden zin. Boeleeren beteekent hier handel drijven, eene zinspeling op het lied der boeleerster. Wellicht is die benaming ook daarom gekozen, omdat hebzucht, zingenot, ontucht met dien wereldhandel verbonden waren.</note>.</verse>

<verse osisID="Isa.23.18"> En hare koopmanschappen en haar gewin zullen toegeheiligd zijn aan den Heer; zij zullen niet geborgen noch opgelegd worden; want voor hen, die voor des Heeren aangezicht wonen, zal haar koopmanschap zijn, opdat zij eten tot verzadiging en zich kleeden tot hoogen ouderdom<note n="384">Eenmaal zullen de Tyriërs hunnen handel den Heere toeheiligen en hun gewin aan den bloei van het volk Gods besteden, m.a.w. zich aan den dienst van den waren God wijden. Vgl. I Esdr. III 7; II Esdr. XIII 16; Act. XXI 3, volg. Hetzelfde beeld keert in LX 4, volg. terug, waar de schatten aller volken naar Sion worden gedragen. - Wat de vervulling der godspraak (v. 1-14) betreft, Isaias heeft ook hier (zie XIII noot 15) in het kort samengevat, wat in den loop der eeuwen aan Tyrus en Phenicië in vervulling ging. Phenicië had reeds veel te lijden van de Assyriërs onder Salmanasar en Sennacherib, vooral onder Asarhaddon, die Sidon innam en verdelgde, de bewoners als ballingen naar Assyrië wegvoerde. Doch volgens v. 13, indien althans de lezing van dit vers onbedorven is, waren de Chaldeërs de voornaamste volvoerders van het godsgericht. Inderdaad heeft Nabuchodonosor (volgens Flav. Jos. c. Ap. I 20) Phenicië aan zich onderworpen, Tyrus dertien jaren lang belegerd en het ten minste in zoover ten ondergebracht, dat twee uit Babylon gezonden koningen door de Chaldeërs over de Tyriërs werden aangesteld. Zie verder Ezech. XXVI 7, volg.; XXIX 18. Als voorname vesting speelde Tyrus nog een gewichtige rol onder Alexander den Groote, ja zelfs nog ten tijde der Kruistochten. Sinds dien tijd werd het allengs onbeduidender en eindelijk een nietig plaatsje aan de verlaten kust, dat alleen nog door zijnen naam Sur aan het Hebr. Tsor, d.i. Tyrus, herinnert.</note>.</verse>

</chapter>


<chapter osisID="Isa.24"> 
 

<title>Hoofdstuk XXIV.</title><p>Het wereldgericht. De aarde gestraft om de zonden der menschen ter openbaring van Gods heerlijkheid.</p>


<verse osisID="Isa.24.1"> Zie, de Heer zal de aarde ledig maken en haar ontblooten, en Hij zal haar aanschijn teisteren en hare bewoners verstrooien<note n="385">Van dit hoofdstuk tot XXVII vat de profeet al de tot hiertoe aangekondigde godsgerichten samen in één tafereel, hij beschrijft het wereldgericht, dat in den loop der eeuwen aan zondige volken en personen wordt voltrokken en door het laatste oordeel zal worden besloten. - De aarde deelt van de eerste zonde af in de vervloeking des menschen. Ledig maken, d.i. haar ontblooten van alles wat tot bekleeding der aarde strekt (vgl. Matth XXIV 35; II Petr. III 10).</note>.</verse>

<verse osisID="Isa.24.2"> En gelijk het volk zoo zal de priester zijn, en gelijk de dienstknecht zoo zijn heer, gelijk de dienstmaagd zoo hare meesteresse, gelijk de kooper zoo de verkooper, gelijk de borger zoo de leener, gelijk de schuldeischer zoo de schuldenaar<note n="386">Alle rangen en standen der maatschappij, een ieder, zonder uitzondering of aanzien van personen, zal volgens zijne zonden gestraft worden.</note>.</verse>

<verse osisID="Isa.24.3"> Geledigd, geledigd wordt de aarde en geplunderd, uitgeplunderd. Want de Heer heeft dit woord gesproken.</verse>

<verse osisID="Isa.24.4"> De aarde treurt en kwijnt en smacht, het aardrijk kwijnt, weg smacht de hoogheid van het volk der aarde<note n="387">De hoogheid beteekent waarschijnlijk alles wat door staat of stand boven het gewone uitsteekt. De in v. 3, 4 gekozen uitdrukkingen zijn zoo algemeen en zoo sterk, dat voornamelijk die jammeren moeten bedoeld zijn, welke volgens het H. Evangelie voor het laatste oordeel hemel en aarde zullen treffen.</note>.</verse> 


<verse osisID="Isa.24.5"> En de aarde werd bezoedeld door hare bewoners; want overtreden hebben zij de wetten, verkeerd het recht, vernietigd het eeuwige verbond<note n="388">Door de zonden der menschen is de aarde bezoedeld (vgl. Num. XXXV 33; Ps. CV 38; Jer. III 2) en komt ‘het schepsel onder de dienstbaarheid der vergankelijkheid’ Rom. VIII 21. Het eeuwige verbond, dat den mensch krachtens zijne natuur aan God verplicht en door de stem van het geweten aan hem geopenbaard wordt.</note>.</verse>

<verse osisID="Isa.24.6"> Daarom verslindt vervloeking de aarde, en zondigen hare bewoners; daarom worden hare bebouwers zinneloos, en blijven weinige menschen over<note n="389">De vervloeking, de openbaring van Gods toorn, is als een verslindend vuur gedacht. Onder de slagen van Gods toorn zondigen hare bewoners door wanhoop en godslastering, Hebr.: ‘boeten hare bewoners’. Zinneloos van pijn. Weinige uitverkorenen, zie v. 14, 15.</note>.</verse>

<verse osisID="Isa.24.7"> De druivenoogst treurt, de wijnstok verkwijnt, zuchten slaken allen, die blijde van harte waren<note n="390">De uitwerkselen van het godsgericht op de aarde. Dergelijke straffen troffen niet zelden het wijnbouwende Israël; zie Joël I 10, 12.</note>.</verse>

<verse osisID="Isa.24.8"> Weg is de verlustiging der pauken, stil de luidruchtigheid der lustigen, verstomd de zoetheid der harp.</verse>

<verse osisID="Isa.24.9"> Zij zullen onder gezang geen wijn meer drinken, bitter zal de drank zijn voor die hem drinken<note n="391">Eensklaps, te midden der aardsche geneugten, zal de komst van den Rechter de wellustelingen verrassen en alle vreugde in droefheid veranderen; vgl. Matth. XXIV 37-39; I Thess. V 3.</note>.</verse>

<verse osisID="Isa.24.10"> Geslecht is de stad der ijdelheid, gesloten is elk huis, en niemand treedt er binnen<note n="392">De stad der ijdelheid, of der ledigheid, de van inwoners verlaten steden (het enkelvoud voor het meervoud). Volgens niet weinigen wordt door die stad, met toespeling op de wereldstad Babel, de zondige wereld voorgesteld, welke inderdaad louter ijdelheid is en van deugd en waarheid ledig.</note>.</verse>

<verse osisID="Isa.24.11"> Geschrei over den wijn is er op de straten, geweken is alle blijdschap, verbannen de verlustiging des lands.</verse>

<verse osisID="Isa.24.12"> Achtergebleven is in de stad verlatenheid, en jammer drukt op de poorten.</verse>

<verse osisID="Isa.24.13"> Want zóó zal het zijn te midden der aarde, te midden der volken, als wanneer de weinige olijven, die zijn overgebleven, afgeslagen worden van den olijfboom, en de druiventrossen, wanneer de wijnoogst voorbij is<note n="393">Vul aan: ‘worden afgeplukt’; Hebr.: ‘als bij de nalezing, wanneer de herfst voorbij is’; zie XVII 5, 6. Gering zal het getal uitverkorenen zijn (vgl. v. 6). Te midden enz. beteekent in den mond der Hebreërs: op de aarde, onder de volken; zoo vertaalt de Vulgaat Gen. XLV 6, Deut. IV 5 het Hebr. te midden des lands door in het land.</note>.</verse> 


<verse osisID="Isa.24.14"> Dezen verheffen hunne stem en jubelen; wijl de Heer zich veheerlijkt heeft, juichen zij van de zee uit<note n="394">Dezen, die weinige uitverkorenen. Zich verheerlijkt heeft door de openbaring zijner gerechtigheid. Van de zee uit, d.i. van de verst afgelegen overzeesche landen.</note>.</verse>

<verse osisID="Isa.24.15"> Daarom verheerlijkt in de leeringen<note n="395">In de openbaringen of de daden van Gods gerechtigheid, die voor den mensch als zoovele leeringen zijn; het Hebr. beteekent waarschijnlijk: ‘in de lichtstreken’, d.i. in het oosten, dat door het zonlicht eerst bestraald wordt; hier tegenover staan de eilanden der zee voor het verre westen.</note> den Heer, op de eilanden der zee den naam des Heeren, den God van Israël!</verse>

<verse osisID="Isa.24.16"> Van de uiteinden der aarde hooren wij lofzangen, de verheerlijking van den gerechte. En ik sprak: Mijn is mijn geheim, mijn is mijn geheim, wee mij! De trouweloozen hebben ontrouw gepleegd, en met trouweloosheid van overtreders hebben zij ontrouw gepleegd<note n="396">Wij hooren uit den mond der lofzingende uitverkorenen van v. 14 het loflied ter verheerlijking van den gerechte, d.i. van den door God gerechtvaardigden mensch, van het ware volk Gods: Hebr. ‘den gerechte zij lof’. De profeet echter kan niet medejubelen, daar hij rondom zich het tegendeel van gerechtigheid ziet, en dus weet, dat aan de openbaring dier verheerlijking nog een vreeselijk gericht over de gansche wereld moet voorafgaan. Daarom klaagt hij: Mijn is mijn geheim, waarschijnlijk de hem gedane openbaring betreffende de menigte der zondaren, die door het gericht zullen omkomen; dat gezicht doet hem wee; Hebr.: ‘Helaas mij, helaas mij, wee mij’! Klagend legt hij vervolgens den nadruk op de trouweloosheid van zoo tallooze overtreders.</note>.</verse>

<verse osisID="Isa.24.17"> Schrik en kuil en strik<note n="397">Zinnebeelden van het eeuwig verderf. Zie Jer. XLVIII 43, 44.</note> over u, die bewoner zijt der aarde!</verse>

<verse osisID="Isa.24.18"> En het zal zijn: wie vlucht voor den kreet der verschrikking, valt in den kuil; en wie zich ontworstelt aan den kuil, wordt gevangen in den strik; want de watersluizen van hierboven zijn geopend, en de grondvesten der aarde schokken<note n="398">De zondaren zullen op geene wijze aan hunne gerechte straf ontkomen (vgl. Am. V 19), want hemel en aarde zullen tot hun verderf samenspannen (Sap. V 21), gelijk ten tijde van den zondvloed (Gen. VII 11; VIII 2); van boven komt een watervloed, van onderen schudt en beeft de aarde. Dit wordt in v. 19, 20 aanschouwelijk gemaakt door de zinnebeeldige voorstelling van het wereldgericht.</note>.</verse>

<verse osisID="Isa.24.19"> Barstend barst de aarde, scheude- rend scheurt de aarde, wankelend wankelt de aarde,</verse>

<verse osisID="Isa.24.20"> waggelend waggelt de aarde als een beschonkene, en weggenomen wordt zij als een tent van éénen nacht, en zwaar drukt op haar hare ongerechtigheid, en zij stort ineen en nimmermeer staat zij op<note n="399">De oorzaak dier schrikwekkende aardschudding is de last van tallooze zware zonden, is de ongerechtigheid, die haar bezwaart en als het ware uit haar verband rukt. Weggenomen... als een tent, Hebr. ‘en schudt heen en weer als een hangmat’ in de takken van een boom.</note>.</verse>

<verse osisID="Isa.24.21"> En het zal zijn: te dien dage brengt de Heer bezoeking over het heer des hemels in den hooge en over de koningen der aarde, die op de aarde zijn<note n="400">Het heer des hemels, der hemelsche geesten, der gevallen engelen, die in den hooge, d.i. in den wolken- en luchthemel, verblijven (Eph. II 2) en de zondige wereld beheerschen (Eph. VI 12). De koningen of machthebbers, die, in tegenstelling met de duivelen, op de aarde wonen en door wanbestuur werktuigen zijn van den satan.</note>.</verse>

<verse osisID="Isa.24.22"> En samengebonden zullen zij worden in den band van éénen bundel voor den kuil, en zij zullen daar opgesloten worden in den kerker, en na vele dagen zullen zij bezocht worden<note n="401">Voor den kuil, d.i. den kerker der hel. Op den grooten oordeelsdag zullen ook de duivelen met banden geketend worden, d.i. niet meer den kerker mogen verlaten om in het luchtruim tot verderf der menschen rond te zwerven (zie Ep. S. Jud. v. 6). Na vele dagen op deze wereld tegen God en zijn volk te hebben gewoed, zullen zij, duivelen en koningen, door opsluiting in den kerker bezocht of gestraft worden.</note>.</verse>

<verse osisID="Isa.24.23"> En schaamrood zal de maan worden en beschaamd de zon, wanneer de Heer der heerscharen regeert op den berg Sion en in Jerusalem, en ten aanschouwen zijner oudsten verheerlijkt wordt<note n="402">Zon en maan zullen zich schamen over hun zwak licht in vergelijking met den alles overstralenden glans van den verheerlijkten Heer der heerscharen. Want door dat eindgericht komt het Rijk Gods tot zijne voltooiing; dan zal de Heer als Koning regeeren, na al zijne vijanden te hebben overwonnen; dan zal het aanschouwen van 's Heeren heerlijkheid de bron der zaligheid zijn voor zijne oudsten, d.i. voor zijne uitverkorenen (zie v. 6, 14), in Sion en Jerusalem, hier het verheerlijkte Rijk van den Messias.</note>.</verse>

</chapter>


<chapter osisID="Isa.25"> 
 

<title>Hoofdstuk XXV.</title><p>Triomflied der geredden (v. 1-5). Zaligheid der uitverkorenen (v. 6-9). Gericht over Moab (v. 10-12).</p>


<verse osisID="Isa.25.1"> Heer, mijn God zijt Gij! Ik zal U verheffen en lofprijzen uwen naam! Want wonderdaden bracht Gij ten uitvoer, raadsbesluiten van oudsher, getrouwe, amen<note n="403">Die wonderdaden zijn Gods gerichten tot straf der boozen en tot zaliging der rechtvaardigen. Hierdoor brengt God zijne raadsbesluiten ten uitvoer, die van oudsher, d.i. van eeuwigheid af, genomen en door zijne profeten lang te voren aangekondigd, in hunne uitvoering getrouw zijn. De Vulgaat liet het Hebr. woord amen onvertaald; het is een bijna ongewijzigde herhaling van hetzelfde begrip, dat in het Hebr. door twee synoniemen, van éénen stam afgeleid, wordt uitgedrukt:. ‘getrouwe’ en ‘onwrikbaar vaste’, d.i. onwankelbaar getrouwe.</note>!</verse>

<verse osisID="Isa.25.2"> Want Gij hebt de stad gesteld tot een steenhoop, de sterke vesting tot puin, de woonplaats der uitlanders, dat zij geen stad meer is en in eeuwigheid niet zal worden opgebouwd<note n="404">Zie XXIV 10. De stad enz., b.v. Babylon, een beeld der goddelooze wereld met al haar machtsvertoon; zij heet de woonplaats der uitlanders, der aan God en aan zijn volk vreemden en vijandelijk gezinden.</note>.</verse>

<verse osisID="Isa.25.3"> Daarvoor zal U een sterk volk loven, de stad der geweldige volkeren zal U vreezen<note n="405">Door die strafgerichten zullen de machtige heidensche volken met heilige vreeze bezield worden en den God van gerechtigheid loven. Naar de Septuag.: ‘een arm volk, de steden der verdrukte menschen’, wat beter bij het volgende past.</note>.</verse>

<verse osisID="Isa.25.4"> Want Gij zijt eene sterkte voor den arme geworden, eene sterkte voor den behoeftige in zijnen nood, eene hoop tegen storm, eene schaduw tegen hitte; want het geblaas der geweldigen is als de stormwind, die stoot tegen den muur<note n="406">Het genoemde volk zal God loven, wijl Hij zich bij die strafgerichten als den beschermer zijner getrouwen toont in den nood, door onweder en hitte voorgesteld; vgl. IV 6. Hoop of ‘schuilplaats’ (Hebr.). Want het geblaas enz., zoo machteloos is al het machtsbetoon der goddeloozen tegen God.</note>.</verse>

<verse osisID="Isa.25.5"> Gelijk hitte in dorheid, zult Gij het getier der uitlanders smoren, en als door brandende hitte onder een wolk zult Gij het uitspruitsel der sterken doen verdorren<note n="407">Gelijk hitte, vooral in dorheid, d.i. in waterlooze streken, alle veerkracht verlamt, zoo zult Gij het getier der uitlanders, der vijanden (zie noot 2), smoren en krachteloos maken. Het uitspruitsel der sterken is al wat de geweldenaars ondernemen en voortbrengen ter bestrijding van God.</note>.</verse> 


<verse osisID="Isa.25.6"> En de Heer der heerscharen zal voor alle volken op dezen berg een gastmaal aanrichten van vette spijzen, een gastmaal van wijn, van vette, mergvolle spijzen, van geklaarden wijn<note n="408">Op dezen berg, d.i. (zie II 2) in de H. Kerk, waartoe alle volken worden geroepen. Duidelijk wordt gezinspeeld op de offermaaltijden, die bij het vredeoffer uit het geofferde werden aangericht en waardoor de gasten aan dat offer deelnamen. Het gastmaal van de krachtigste spijzen en den edelsten wijn is een zinnebeeld van Gods hoogste liefdegaven. De volle zin daarvan wordt vervuld in het verheven gastmaal van Jesus' heilig lichaam en bloed, eene deelneming aan het H. Offer der Mis.</note>.</verse>

<verse osisID="Isa.25.7"> En afrukken zal Hij op dezen berg het aanschijn van den band, over alle volken gebonden, en het weefsel, dat Hij over alle natiën had geweven<note n="409">Het aanschijn enz., d.i. den voor het oog van den ziener duidelijk waarneembaren, breeden band. De band en het weefsel beteekenen (vgl. II Cor. III 15) de verstomping des harten en de verblindheid des geestes, welke God als een rechtmatige straf voor een tijd over de schuldige heidenen beschikt had (vgl. Act. XVII 30; Rom. XI 32), en te bestemden tijde door zijne voorkomende genade zal wegnemen.</note>.</verse>

<verse osisID="Isa.25.8"> Neerploffen zal Hij den dood voor eeuwig<note n="410">Den geestelijken dood door het leven der genade, den lichamelijken dood door de verrijzenis. Zie I Cor. XV 54.</note>; en wegvagen zal de Heere God de tranen van elk gelaat, en den smaad van zijn volk zal Hij wegnemen van de gansche aarde; want de Heer heeft gesproken.</verse>

<verse osisID="Isa.25.9"> En het zal zeggen te dien dage<note n="411">Het door God gezaligde volk zal zijne dankbare liefde in het volgende gebed ontboezemen.</note>: Zie, onze God is Hij, wij hebben Hem verbeid, en Hij zal ons heil schaffen; Hij is de Heer, wij hebben op Hem gewacht, juichen zullen wij en ons verblijden over zijn heil.</verse>

<verse osisID="Isa.25.10"> Want de hand des Heeren zal rusten op dezen berg; en Moab zal gedorscht worden onder Hem, gelijk stroohalmen worden gepletterd onder den dorschwagen<note n="412">De beschermende en besturende hand des Heeren zal zegenend rusten op dezen berg, de H. Kerk, zoodat hare vijanden, door Moab voorgesteld, zullen verpletterd worden onder Hem, onder de machtige hand des Heeren. Hebr. ‘Moab zal gedorscht worden op zijne plaats’, waar het zich bevindt. Het slot is in den grondtekst nog krachtiger: ‘gelijk stroo vertrapt wordt in den mestkuil’!</note>.</verse>

<verse osisID="Isa.25.11"> En het zal zijne handen daaronder uitstrekken, gelijk een zwem- mer ze uitstrekt om te zwemmen; en vernederen zal Hij zijnen trots met verplettering zijner handen<note n="413">Moab zal zijne handen daaronder, onder dien pletterenden dorschwagen van Gods wraak, kruipend van pijn en ter ontkoming uitstrekken. Hebr. ‘En het strekt zijne hand uit daarin’, in dien mestkuil, om zich te redden; maar vergeefs! de Heer zal zijnen trots in dien poel nederdrukken ‘met de kunstgrepen zijner handen’, die hem dan niet meer zullen baten.</note>.</verse>

<verse osisID="Isa.25.12"> En de bolwerken uwer steile muren zullen instorten en neergeworpen en neergehaald worden ter aarde tot in het stof<note n="414">Wederom is hier de versterkte hoofdstad van Moab een beeld der goddelooze wereld.</note>.</verse>

</chapter>


<chapter osisID="Isa.26">
 

<title>Hoofdstuk XXVI.</title>
<p>Een nieuw danklied: het einddoel van Gods gerichten (v. 1-6), de openbaring zijner gerechtigheid (v. 7-10); die gerichten zijn ten dood en ten leven (v. 11-19). Slotwoord van den profeet (v. 20-21).</p>

<verse osisID="Isa.26.1"> Te dien dage zal dit lied gezongen worden in het land Juda<note n="415">In het land Juda, het Rijk Gods.</note>:

De stad onzer sterkte, Sion, is de Zaligmaker; Hij zal in haar gesteld worden tot muur en tot voormuur<note n="416">De H. Hiëronymus heeft het woord Sion niet, evenmin als het Hebr. en de oude vertalingen. Waarschijnlijk is de zin: De stad onzer sterkte, d.i. onze sterke stad, o Sion, is de Zaligmaker, wiens ‘hand rust op dezen berg’ (XXV 10); want Hij zal voor Sion, zijne Kerk, zijn als de muur eener stad. nog versterkt door een voormuur, m.a.w. als een onverwinnelijk bolwerk. De vertaling: ‘De stad onzer sterkte is Sion, de Zaligmaker zal in haar gesteld worden tot muur en tot voormuur’ - is in strijd met de leesteekens der Vulgaat, hoewel zij den grondtekst meer nabij komt: ‘eene sterke stad hebben wij, heil stelde Hij ons tot muur en voormuur’, m.a.w. in het geestelijke Jerusalem hebben wij eene sterke stad (vgl. LX 18), waar de Heer wonen en welke Hij dubbel beschermen zal door zijn heil; vgl. Zach. II 10.</note>.</verse>

<verse osisID="Isa.26.2"> Opent de poorten en binnen trede een gerechtig volk, dat trouw bewaart<note n="417">In dat beschermde Sion zal binnentreden een gerechtig, door Gods genade gerechtvaardigd volk, dat trouw, getrouwheid aan God, bewaart volgens zijn gegeven woord; vgl. Ps. XXIII 3-6.</note>.</verse>

<verse osisID="Isa.26.3"> De oude dwaling is geweken; Gij zult den vrede bewaren, den vrede, dewijl wij op U vertrouwen<note n="418">De oude dwaling, afgoderij enz., waardoor het vroegere Israël van God afvallig werd, is geweken; daarom zult Gij, o God, den vrede (het kort begrip van alle heil) voor het nieuwe Sion bestendig bewaren, omdat wij voortaan alleen op U betrouwen. Het Hebr. vertaalt men: ‘Eene standvastige gezindheid (d.i. bestendige getrouwheid aan U) zult Gij behoeden ten vrede’ enz.; vgl. VII 9. Zie Ps. CXI 7.</note>.</verse> 


<verse osisID="Isa.26.4"> Gij vertrouwt op den Heer voor de eeuwige eeuwen, op den Heer, den sterken God, voor immer<note n="419">Hebr.: ‘Vertrouwt op den Heer voor immer, want in den Heer, den Heer (Jah, Jahve) is een rots der eeuwigheid’, d.i. in den God des Verbonds, den Verlosser, is een veilige toevlucht voor alle eeuwen.</note>.</verse>

<verse osisID="Isa.26.5"> Want nederbuigen zal Hij die wonen in de hoogte, de steile stad zal Hij vernederen. 

Vernederen zal Hij haar tot aan den grond, haar nederhalen tot in het stof<note n="420">De steile stad is een beeld der trotsche wereldmacht; zie XXIV 10; XXV 2, 12. Naar het Hebr. ziet dit alles op het verleden.</note>.</verse>

<verse osisID="Isa.26.6"> Vertrappen zal haar de voet, de voeten des armen, de treden der behoeftigen<note n="421">Het arme en door de wereld verachte volk Gods zal zegevieren over de machtigen der aarde. Vgl. I Cor. I 27; zie Isai XXV 4.</note>.</verse>

<verse osisID="Isa.26.7"> Het pad van den gerechte is effen, effen is de weg van den gerechte om te wandelen<note n="422">Het effen pad, naar het Hebr. door God zelven geëffend, is een beeld van een onder Gods zegen gelukkig en vreedzaam leven; vgl. Prov. III 6; XI 5.</note>.</verse>

<verse osisID="Isa.26.8"> Ook op het pad uwer gerichten, o Heer, hebben wij op U gewacht; naar uwen naam en uw aandenken was het verlangen der ziel<note n="423">Ook als rechter is de Heer voor zijn volk het voorwerp van blijde hoop. Het pad uwer gerichten staat tegenover het effen pad van v. 7 en beteekent den weg der harde beproeving. De grond dier blijde hoop is uw naam, de openbaring uwer goedheid en liefde, welks aandenken den rechtvaardige bemoedigt. Zie Exod. III 15.</note>.</verse>

<verse osisID="Isa.26.9"> Mijne ziel verlangde naar U des nachts; maar ook met mijnen geest in mijn binnenste zie ik van den morgen wakend naar U uit. 

Wanneer Gij uwe gerichten voltrekt op aarde, zullen de bewoners van het aardrond gerechtigheid leeren<note n="424">Mijne ziel enz., de profeet spreekt in naam van het door Gods gerichten beproefde volk, dat met al de krachten der ziel op zijnen God blijft hopen, daar het moed schept uit de wetenschap, dat Gods gerichten op aarde strekken om de menschen gerechtigheid, d.i. heiligheid, beoefening der deugd, te leeren.</note>.</verse>

<verse osisID="Isa.26.10"> Al ontfermen wij ons over den goddelooze, toch leert hij de gerechtigheid niet; in het land der heiligen pleegde hij onrecht, en hij ziet niet om naar de heerlijkheid des Heeren<note n="425">Straffeloosheid maakt den goddelooze nog slechter; want, de ondervinding leerde het, in het land der heiligen, waar alles volgens Gods wet is geregeld, zooals in Israël in betere tijden, pleegde hij onrecht, ondanks de heilige wetten en goede voorbeelden; wordt hij niet door de strafgerichten des Heeren met vreeze bevangen, dan ziet hij ook thans niet om naar de heerlijkheid des Heeren, d.i. heeft geen ontzag voor Gods majesteit.</note>.</verse> 


<verse osisID="Isa.26.11"> Heer, al verheft zich uwe hand, en al zien zij het niet, zien moeten zij en te schande worden de benijders des volks; en het vuur vertere uwe vijanden<note n="426">Duidelijker in het Hebr.: ‘Heer, uwe hand is verheven (uw strafgericht dreigt) en zij zien het niet; zien zullen zij tot hunne beschaming den ijver voor het volk (d.i. Gods liefde voor zijn volk, welke zich openbaart in de straffen over diens haters), ja het vuur zal uwe vijanden verteren’.</note>!</verse>

<verse osisID="Isa.26.12"> Heer, Gij zult ons vrede geven; want al onze werken hebt Gij volbracht voor ons<note n="427">Hier spreekt weder het vertrouwen der rechtvaardigen. Wat God in het verleden reeds voor zijn volk gedaan heeft (onze werken, d.i. Gods werken voor ons), is hun een waarborg, dat Hij ook in het vervolg vrede (zie v. 3) zal schenken.</note>.</verse>

<verse osisID="Isa.26.13"> Heer, onze God, bemachtigd hebben ons gebieders buiten U; alleen in U mogen wij uwen naam gedenken<note n="428">Ook andere heidensche gebieders (waaronder wellicht ook afgoden begrepen zijn) hebben wij gehad, maar op hen konden wij niet roemen; integendeel, zij brachten ons onheil; alleen in U, met U vereenigd, gedenken, d.i. roemen wij op uwen naam, zie noot 9.</note>.</verse>

<verse osisID="Isa.26.14"> Dat de dooden niet leven, dat de reuzen niet opstaan; daarom hebt Gij hen bezocht en verdelgd, en uitgeroeid geheel hunne nagedachtenis<note n="429">Hebr.: ‘De dooden zullen niet meer leven, de schimmen niet weder opstaan’, d.i. de in het doodenrijk nedergedaalde verdrukkers, zie XIV 9, zullen, door Gods almacht voor immer verdelgd, niet meer op de aarde terugkeeren. De vrede is derhalve aan zijn volk verzekerd.</note>.</verse>

<verse osisID="Isa.26.15"> Gij zijt genadig geweest voor het volk, o Heer, genadig geweest voor het volk! Hebt Gij u niet verheerlijkt? Verwijd hebt gij al de grenzen des lands<note n="430">God was voor zijn volk genadig, door het, zooals de grondtekst zegt, te doen aangroeien en de grenzen van zijn Rijk uit te breiden; hierdoor heeft Hij zich verheerlijkt.</note>.</verse>

<verse osisID="Isa.26.16"> Heer, in de benauwdheid hebben zij u gezocht, in bedruktheid bij dof gesteen gewerd hun uwe onderrichting<note n="431">Terugkeerend tot het gezegde in v. 8, 9, toont de profeet, dat het lijden eene leerschool was ter onderrichting in vertrouwen en liefde tot God. De opeenhooping van rampen verstikte het luide schreien in een dof gesteen. Hebr. in 16b: ‘zij stortten een stil gebed, toen uwe kastijding hen trof.’</note>.</verse>

<verse osisID="Isa.26.17"> Gelijk eene zwangere, als zij de baring nabij is, van wee bevan- gen schreit in hare weeën, zoo waren wij voor uw aangezicht, o Heer<note n="432">De vergelijking leert èn de zwaarte der kastijding èn hare vrucht, eene nieuwe geboorte, een nieuw leven van Gods volk, het werk van Gods genade.</note>!</verse>

<verse osisID="Isa.26.18"> Wij waren zwanger en leden als barensweeën, en wij baarden - wind; heil schaften wij niet in het land; daarom zijn de bewoners der aarde niet bezweken<note n="433">De zin is: wij leden wel de smarten eener zwangerschap, maar hadden geene vrucht onzer weeën; wij konden net land niet redden, en de bewoners der aarde, de wereldmachten, onze verdrukkers zijn voor ons niet bezweken.</note>.</verse>

<verse osisID="Isa.26.19"> Leven zullen uwe dooden, mijne verslagenen zullen opstaan; waakt op en jubelt, gij die woont in het stof; want een dauw des lichts is uw dauw, en het land der reuzen zult gij neersmakken tot puin<note n="434">Vol geloovig vertrouwen wendt zich het volk tot zijnen God, die eenmaal de dooden uit het graf zal doen opstaan. Uwe dooden zijn zij, die tot Gods volk behoorden en in den mond van ditzelfde volk aanstonds mijne verslagenen heeten. Dauw des lichts, d.i. des hemels, die leven en wasdom geeft aan de planten, beteekent hier overdrachtelijk de hemelsche kracht van God (uw dauw), die leven zal geven aan de doode lichamen. Tegenover dat verheerlijkte leven van Gods dienaren staat in de Vulgaat de ondergang der reuzen, zie v. 14, der vijanden Gods; het Hebr. vertalen de nieuweren: ‘en de aarde (door dien hemelschen dauw als vruchtbaar gemaakt) zal de schimmen (de bewoners van het doodenrijk) doen uitgaan’. Vgl. Apoc. XX 13. - Duidelijk is hier, ook in de Vulgaat, de leer der algemeene verrijzenis der dooden uitgesproken.</note>!</verse>

<verse osisID="Isa.26.20"> Ga, mijn volk, treed binnen in uwe kamers, sluit uwe deuren achter u, verschuil u voor een kort oogenblik, totdat de verbolgenheid voorbijga!</verse>

<verse osisID="Isa.26.21"> Want zie, de Heer zal uitgaan van zijne plaats, opdat Hij de boosheid van den bewoner der aarde aan hem bezoeke; en blootleggen zal de aarde haar bloed, en niet langer zal zij hare verslagenen bedekken<note n="435">Ten slotte richt de profeet eene vermaning tot de dienaren Gods, opdat zij bij de rampen, waarmede Gods verbolgenheid de zondige wereld komt straffen, zich verschuilen in vertrouwen op God, gelijk men zich voor een onweder verschuilt in zijne binnenkamer. Op dien wraakdag zal de aarde optreden als getuige en als aanklaagster der op haar gepleegde gewelddadigheden; eene zinspeling op Gen. IV 10, 11.</note>.</verse>

</chapter>


<chapter osisID="Isa.27"> 
 

<title>Hoofdstuk XXVII.</title><p>Bezoeking van Leviathan (v. .1 Israël, de wijnberg des Heeren (v. 2-6), zijne heilzame tuchtiging (v. 7-11), zijne terugvoering (v. 12-13).</p>


<verse osisID="Isa.27.1"> Te dien dage zal de Heer met zijn zwaard, het harde en groote en machtige, bezoeking brengen over Leviathan, de grendelslang, en over Leviathan, de kronkelslang, en Hij zal het ondier dooden, dat in de zee is<note n="436">Te dien dage staat in onmiddellijk verband met XXVI 21. Leviathan, Job XL 20 een krokodil, is hier waarschijnlijk de benaming van slangachtige ondieren. Grendelslang (Hebr. ‘vlugge slang’) en kronkelslang beteekenen, evenals Dan. VII 3, volg.; Isai. XIV 29; Apoc. XIII 1, wereldrijken, volgens de meesten Assyrië en Babylonië, wellicht met toespeling op hunne stroomen, den snelvlietenden Tiger, waaraan Ninive, en den sterk kronkelenden Euphraat, waaraan Babel was gelegen. Het ondier in de zee is Egypte, het aan den Nijl (zie XIX 5) gelegen land van den krokodil (vgl. LI 9). Volgens sommigen zijn de drie genoemde slangen benamingen van drie sterrenbeelden, te weten de vlugge slang (ook Job. XXVI 13 vermeld als een sterrenbeeld) is de Draak in het Noorden, om Assyrië, XIV 3 het noordelijke rijk genoemd, te beteekenen; de kronkelslang is de Slangendrager of Ophiuchus, om Babylonië, en de derde de Hydra of Waterslang, om Egypte aan te duiden. Wat hiervan zij, genoegzaam zeker is hier sprake van een wraakgericht over de drie hoofdvijanden van Gods volk, de vertegenwoordigers van alle God weerstrevende macht; de benaming van slang zinspeelt op de slang van het paradijs, den satan, den hoofdaanvoerder in elken strijd tegen God. De val dier wereldrijken door het zwaard des Heeren, d.i. door zijn onverbiddelijk en streng wraakgericht, is eene voorspelling van de nederlaag des satans door den Christus; vgl. Apoc. XX 2.</note>.</verse>

<verse osisID="Isa.27.2"> Te dien dage is er een wijngaard van zuiveren wijn - men zal hem toezingen<note n="437">Te dien dage, wanneer de vijandelijke machten zullen zijn overwonnen en de wijngaard van hoofdstuk V, het volk Gods, door de beproevingen gelouterd en met God verzoend, geen wilde druiven, maar zuiveren wijn zal voortbrengen, zal men hem het volgend lied toezingen. Hebr.: ‘Te dien dage.... - zingt hem toe’. Het cantabit der Vulgaat moet vertaald worden men zal toezingen, zie XV 5; Gen. XVI noot 9; het voorafgaande vinea meri is een op zich zelf staande uitroep van vreugde.</note>:</verse>

<verse osisID="Isa.27.3"> Ik ben de Heer, die hem behoed, zonder toeven zal Ik hem besproeien; opdat er wellicht geen bezoeking kome over hem, behoed Ik hem nacht en dag<note n="438">Het lied voert God zelven sprekend in als den bewaker van zijnen wijngaard; in tegenstelling met V 6 zal Hij zelf zonder toeven, d.i. terstond, zoo vaak het noodig is, Hebr.: ‘gedurig’, hem besproeien met dauw en regen, het zinnebeeld zijner genaden, en hem tegen alle schade behoeden. Vgl. Joan. XV 1; XVII 11, 12.</note>.</verse>

<verse osisID="Isa.27.4"> Wrok heb Ik niet! Wie zal Mij doornen en distelen geven in den krijg? Zal Ik losgaan op hen, hen verbranden te gader<note n="439">De vroegere gramschap van God tegen den ondankbaren wijngaard is geweken. Wat meer is, God brandt als het ware van verlangen om tegen de vijanden van den wijngaard, door doornen en distelen voorgesteld (vgl. X 17), te strijden en ze te vernietigen; Hebr.: ‘Wie geeft (d.i. toont) Mij doornen en distelen? In den krijg wil Ik op hen losgaan, ze verbranden geheel en al’!</note>?</verse> 


<verse osisID="Isa.27.5"> Of zal men zich liever vasthouden aan mijne sterkte, vrede maken met Mij, ja vrede met Mij maken<note n="440">Het woord is gericht tot den vijand van den wijngaard, aan wien de weg gewezen wordt om aan Gods wraak te ontkomen: hij houde zich vast aan mijne sterkte, Hebr. ‘aan mijne toevlucht’, eene zinspeling op het vastgrijpen van de hoornen des altaars door hen, die den dood schuldig waren (vgl. III Reg. I 50-53). De profeet vermaant hen dus, dat zij zich aan Gods genade moeten overgeven en met God vrede maken; want God beschouwt den aanval tegen zijn volk als eene zware beleediging tegen Hem zelf. Hier eindigt het lied op den wijngaard.</note>?</verse>

<verse osisID="Isa.27.6"> En zij sluiten zich met aandrift bij Jacob aan, bloeien en botten zal Israël, en zij zullen het aanschijn des aardrijks vullen met zaad<note n="441">De profeet wijst op de toekomstige roeping van den wijngaard, die het huis van Jacob of Israël beteekent (V 7); de heidensche volken zullen met aandrift, d.i. met ijver, zich bij Jacob aansluiten. Hebr.: ‘In de toekomst zal Jacob wortel schieten’; zoo zal het geestelijke Israël bloeien en botten, d.i. vruchtknoppen schieten, en de gansche aarde vullen met het gezegende zaad van Abraham.</note>.</verse>

<verse osisID="Isa.27.7"> Heeft Hij het geslagen, gelijk die het sloeg geslagen werd? Of gelijk Hij deszelfs verslagenen doodde, is het zóó gedood<note n="442">God heeft Israël, om diens verheven roeping, immer met zachtheid en verschooning gekastijd, en het niet geslagen en uitgeroeid, gelijk Hij deed met de heidensche volken. Vgl. XIV 30.</note>?</verse>

<verse osisID="Isa.27.8"> Met maat tegen maat zult Gij, als zij verstooten wordt, haar richten; Hij overwoog het in zijn streng gemoed op den dag der hitte<note n="443">Met maat tegen maat, d.i. de maat der straf opwegend tegen de maat van Israël's draagvermogen, om zijn volk niet geheel en al te verdelgen; vgl. de parabel XXVIII 24-29. Haar, d.i. Israël, hier bij een verstooten vrouw vergeleken. Hij overwoog enz., d.i. God heeft het niet met overhaasting en met drift geslagen op den dag van zijnen toorn; Hebr.: ‘uitgedreven heeft Hij het (Israël) met zijnen heftigen toorn ten dage van den (brandenden) oostenwind’; vgl. Jer. XVIII 17.</note>.</verse>

<verse osisID="Isa.27.9"> Deswege zal hierop de ongerechtigheid aan het huis van Jacob worden kwijtgescholden - en dit zal de volle vrucht zijn, dat zijne zonde wordt weggenomen - als het alle altaarsteenen zal maken gelijk tot asch vergruizelde steenen, als bosschen en tempels niet staande zullen blijven<note n="444">De profeet verklaart de voorwaarde, waarop God zich zal erbarmen over Israël: Hij wil al hunne schuld kwijtschelden hierop, d.i. op deze voorwaarde, als Israël met de daad toont te verzaken aan de afgoderij. Dat zal dan de volle vrucht, d.i. de klaarblijkelijkste en voornaamste vrucht, zijner bekeering zijn. Heilige bosschen en tempels, Hebr.: ‘asjerim (zie Mich. V noot 15) en zonnezuilen’ (zie XVII noot 7).</note>.</verse> 


<verse osisID="Isa.27.10"> Want de versterkte stad zal onbewoond, de schoone zal verlaten en ontvolkt zijn als een woestenij; aldaar zal het jonge rund weiden en daar legeren en hare toppen afgrazen<note n="445">De versterkte stad is of Jerusalem, dat door de Chaldeërs verwoest zal worden, zie Mich. III 12; of, volgens anderen, de vijandelijke stad van XXIV 10; XXV 2; XXVI 5, zoodat hier aan het slot de hopelooze ondergang van Gods vijanden (v. 10-11) en de hoopvolle toekomst van Jacob (v. 12-13) nogmaals tegenover elkander gesteld worden. Hare, der woestenij, toppen, Hebr.: ‘twijgen’, of wild opschietende takken zal net vee afgrazen.</note>.</verse>

<verse osisID="Isa.27.11"> Door droogte zullen haar oogsten vernield worden, vrouwen zullen komen en haar onderrichten; want geen verstandig volk is het; daarom zal zijn Maker zich zijner niet ontfermen, en zijn Vormer zal het niet sparen<note n="446">Vrouwen, d.i., volgens den H. Hiëronymus e.a., gehuurde klaagvrouwen, zullen aan die verwoeste stad klaagliederen leeren; zie Jer. IX 20; of wel: domme vrouwen zijn nog wijzer dan dit onverstandig volk en kunnen het nog onderrichten. Hebr.: ‘Zijn hare twijgen verdord, dan worden zij afgebroken, vrouwen komen en stoken er vuur van’; m.a.w. in die woestenij zal men dor hout gaan sprokkelen. Geen verstandig volk (vgl. I 3), hier gezegd of van het volk Israël, zie noot 10, dat niet luistert naar de duidelijke stem van God; of van de heidenen, die door Gods gerichten niet wijzer worden noch zich bekeeren; zonder ontferming zullen zij door hunnen schepper en Maker gestraft worden.</note>.</verse>

<verse osisID="Isa.27.12"> En het zal zijn: Te dien dage zal de Heer (vruchten) afslaan van de bedding des strooms tot aan de beek van Egypte, en gij zult verzameld worden één voor één, gij, kinderen van Israël<note n="447">Percutiet, Hebr. ‘jachbôt’, wordt evenals XXVIII 27; Deut. XXIV 20 van het afslaan van rijpe vruchten gezegd. Onder het beeld van eene zorgvuldige (één voor één) ooftinzameling over de gansche uitgestrektheid van het beloofde land wordt de herstelling van Gods volk aangekondigd. De stroom, d.i. de Euphraat, en de beek van Egypte, zie Gen. XV noot 14, zijn de noordelijke en de zuidelijke grens van het rijk der twaalf stammen. Maar ook ver buiten die grenzen zal de Heer volgens v. 13 zijn volk verzamelen en naar zijn land terugvoeren.</note>.</verse>

<verse osisID="Isa.27.13"> En het zal zijn: Te dien dage zal er geblazen worden op de groote bazuin, en komen zullen die verloren waren uit het land der Assyriërs, en die uitgedreven waren in het land Egypte; en zij zullen den Heer aanbidden op den heiligen berg in Jerusalem<note n="448">Het blazen op de bazuin is het sein tot terugkeer. Assyrië (Hebr. beter: ‘in het land Assur’, onder welke benaming ook LII 4 Babylon begrepen is, dat hier v. 1 door denzelfden naam Leviathan was aangeduid) en Egypte zijn de voornaamste landen, werwaarts Israël verbannen of gevlucht was. Die terugkeer der ballingen tot den heiligen berg in Jerusalem is de voorbereiding en tevens de voorspellende afbeelding van de komst aller volken tot het Rijk van den Messias.</note>.</verse>

</chapter>


<chapter osisID="Isa.28"> 
 

<title>Hoofdstuk XXVIII.</title>
<p>Samaria's val (v. 1-6); verblindheid van Juda's leidslieden (v. 7-12); het godsgericht (v. 13-22). Parabel van den landman (v. 23-29).</p>


<verse osisID="Isa.28.1"> Wee de trotsche kroon, de dronkenen van Ephraïm en de afvallende bloem van zijn pralende verlustiging, die wonen op de kruin der overvette vallei, zwijmelend van wijn<note n="449">Van dit hoofdstuk tot XXXV loopt de vierde reeks profetieën, welke dagteekenen van den tijd der regeering van Ezechias, toen de in hoofdstuk X voorspelde komst der Assyriërs aanstaande was. De profeet spreekt zesmaal het wee uit tegen het streven van Juda's grooten, die met achterstelling van Jehova op Egypte's hulp hun vertrouwen stelden. Eerst wijst hij Juda op het trotsche en weelderige Samaria, toen nog in vollen bloei; want dit eerste wee werd uitgesproken vóór de belegering en den val dier stad (in 721). - Samaria heet de trotsche kroon ‘der dronkenen van Ephraïm’ (Hebr.); het verhief zich op een ovaal ronden heuvel te midden eener zeer vruchtbare vallei; zijne inwoners waren verzonken in weelde en zingenot. Verder heet de stad eene afvallende, d.i. tot spoedig afvallen bestemde, bloem, al was zij thans nog de roem en de verlustiging harer inwoners.</note>.</verse>

<verse osisID="Isa.28.2"> Zie, machtig en sterk is de Heer als het geweld van hagel, als een vernielende stormwind, als het geweld van vele wateren, stroomend en losgelaten over de wijde aarde<note n="450">Onder het beeld van drie vernielende natuurverschijnselen, hagel, storm en watervloed, schildert de profeet de alles vernielende macht van den op Samaria vertoornden God, of, volgens den grondtekst, van hem, die het werktuig zal zijn van Gods wraak.</note>.</verse>

<verse osisID="Isa.28.3"> Met voeten zal vertrapt worden de trotsche kroon der dronkenen van Ephraïm.</verse>

<verse osisID="Isa.28.4"> En de afvallende bloem van zijn pralende verlustiging, die staat op de kruin der overvette vallei, zal zijn gelijk een vroegrijpe vijg vóór de rijpheid van den herfst, welke iemand, de oogen opslaande, ziet en aanstonds, als hij ze in de hand heeft, verslindt<note n="451">Deze nieuwe vergelijking schildert de gretigheid, waarmede de vijanden den buit van Samaria zullen plunderen. Zie Mich. VII noot 1.</note>.</verse>

<verse osisID="Isa.28.5"> Te dien dage zal de Heer der heerscharen een eerekroon zijn en een jubelkrans voor het overblijfsel van zijn volk,</verse>

<verse osisID="Isa.28.6"> en de geest des rechts voor die ten gerichte zit, en sterkte voor die uit den krijg wederkeeren ter stadspoort<note n="452">Wat Ephraïm vergeefs in zich zelf zoekt, eer en jubel, dat zal de Heer zijn voor de uitverkoren overblijfselen van Ephraïm en vooral van Juda; de geest des rechts, eene gave van God, zal zijne rechters besturen en sterkte zal zijne krijgers bezielen; Hebr.: ‘voor die den krijg keeren tot de poort’, d.i. de vijanden tot aan hunne poorten zegevierend achtervolgen. Dit ging reeds eenigermate in vervulling onder den vromen en zegevierenden Ezechias, eene voorspellende afbeelding van den Messias, de spruit des Heeren, die voor zijn volk ‘tot luister en heerlijkheid’ zal zijn; zie IV 2.</note>.</verse>

<verse osisID="Isa.28.7"> Maar ook dezen zijn van wijn bewusteloos, en van drank zwijmelen zij; priester en profeet zijn bewusteloos van drank, verzwolgen door wijn, zij zwijmelen van drank, zij verstaan den ziener niet, zij weten niet van recht<note n="453">Ook dezen, die van Juda. Drank, zie V noot 11. Priesters moesten in gewichtige gevallen uitspraak doen, (vgl. Deut. XVII 9; XIX 17) en bijgevolg altijd meer dan anderen een onbeneveld oordeel hebben. Profeet, d.i. de valsche profeet, in tegenstelling met den ziener, den godsgezant; in het Hebr. luidt de slotzin: ‘zij zijn zwijmelend bij het (profetisch) gezicht, duizelig bij het recht spreken’.</note>.</verse>

<verse osisID="Isa.28.8"> Want alle tafels zijn vol van uitbraaksel en vuilnis, zoodat er geen plaats meer is.</verse>

<verse osisID="Isa.28.9"> Wien wil hij wijsheid leeren? En wien wil hij de prediking doen verstaan? Aan gespeenden van melk, aan ontwenden van de borst<note n="454">Woorden van die dronken lieden; zij spotten met het profetisch woord. Isaias' vermaningen, zoo zeggen zij, zijn goed voor pas gespeenden; het zijn kinderachtige spreuken.</note>?</verse>

<verse osisID="Isa.28.10"> Want het is bevel op bevel, bevel op bevel, wachten nog eens wachten, wachten nog eens wachten, een weinig hier, een weinig daar<note n="455">Stamelend als dronkaards, gelijk de grondtekst duidelijker uitdrukt (tzav latzav, tzav latzav; kav lakav enz.), beschimpen zij Isaias, die altijd en zonder ophouden gewaagde van bevelen namens God, van straffen, die te wachten waren en na een weinig tijd zouden komen. Hebr.: ‘bevel op bevel, bevel op bevel; regel op regel, regel op regel, hier wat, daar wat’.</note>!</verse>

<verse osisID="Isa.28.11"> Ja, met lippenspraak en in een vreemde taal zal Hij spreken tot dit volk<note n="456">Antwoord van den profeet. Dat ongeloovig spotten zal de Heer straffen; in een vreemde taal zal Hij hun regel en wet voorschrijven door de Assyriërs. Met lippenspraak, Hebr.: ‘met stotterende taal’, zóó toch klinkt eene vreemde taal in de ooren des volks.</note>.</verse> 


<verse osisID="Isa.28.12"> Aan dit (volk) had Hij gezegd: Dit is mijne rust: verkwikt den vermoeide - en dit is mijne verkwikking; en zij wilden niet hooren<note n="457">God had eertijds door zijne profeten gezegd: Dit is de weg om aan het volk de door Mij gewilde rust en verkwikking te verschaffen: houdt op met verdrukken en beoefent de werken der naastenliefde. Maar omdat zij geweigerd hadden te luisteren, zal de hier volgende straf in vervulling gaan.</note>.</verse>

<verse osisID="Isa.28.13"> En geschieden zal aan hen het woord des Heeren: Bevel op bevel, bevel op bevel, wachten nog eens wachten, een weinig hier, een weinig daar - opdat zij gaan en achterover vallen en verpletterd worden, en verstrikt en gevangen worden<note n="458">Het woord des Heeren van v. 11, het antwoord op hunne spotternij, die nog eens herhaald wordt, zal geschieden, opdat zij, door een reeks van rampen getroffen, omkomen. Zie VIII 15.</note>.</verse>

<verse osisID="Isa.28.14"> Daarom hoort het woord des Heeren, gij spotters, die heerscht over mijn volk, dat in Jerusalem is<note n="459">Die spotters waren dus overheidspersonen, priesters en valsche profeten (v. 7).</note>.</verse>

<verse osisID="Isa.28.15"> Want gij hebt gezegd: Wij hebben een verbond gesloten met den dood, en met de onderwereld een verdrag gemaakt. De overstroomende geesel zal, als hij doortrekt, niet komen over ons; want wij hebben leugen gesteld tot onze hoop, en door de leugen zijn wij beschut<note n="460">Zij hadden, althans met hunne daden, gezegd, dood en onderwereld zoo weinig te vreezen, alsof zij daarmede een verbond hadden gesloten, en achtten zich veilig voor het naderend Assyrische leger, dat, zooals zij spottend herhalen, door Isaias was aangekondigd onder het dubbele beeld van een geesel en een overstrooming (vgl. VIII 7, volg.). Die overmoed steunde op het heimelijk verdrag met Egypte (zie XXX 1, 2), derhalve, zooals zij weder spottend den profeet nazeggen, op leugen; want daardoor pleegden zij ontrouw aan God en die steun zou bedrieglijk en ijdel blijken. Immers volgens het woord van v. 16 is Gods belofte aan Sion de eenig ware grondslag van geluk en vrede voor hen.</note>.</verse>

<verse osisID="Isa.28.16"> Derhalve zegt dit de Heere God: Zie, Ik, Ik zal in de grondvesten van Sion eenen steen leggen, een beproefden steen, een hoeksteen, een kostbaren, die op den grondslag gegrond is! Wie gelooft, haaste zich niet<note n="461">Ik zal leggen, Hebr.: ‘Ik heb gelegd’. God wil op Sion een geestelijk gebouw oprichten en heeft daarom in de grondvesten eenen steen gelegd van beproefde hechtheid, eenen hoeksteen, waarop de muren van dat gebouw vast zullen rusten, een kostelijken, van hooge waarde en edele natuur, die stevig op zijnen grondslag gegrond is. Die steen is Gods belofte van den Messias; die belofte is aan het op Sion zetelende huis van David innig verbonden (vgl. II Reg. VII 12, volg.; Ps. II 6 enz.) en de grondslag van Sion's onvergankelijkheid. Wie gelooft aan die belofte en derhalve alleen op Jehova steunt, haaste zich niet om te ontvluchten (zie VII 9; Hab. II 4); want, zooals de Septuagint verklarend zegt: ‘hij zal niet beschaamd worden’ in zijn geloovig vertrouwen.</note>.</verse> 


<verse osisID="Isa.28.17"> En Ik zal het recht maken tot gewicht en de gerechtigheid tot maat; en vernielen zal de hagel de hoop op leugen, en de beschutting zullen de wateren overstroomen<note n="462">Recht en gerechtigheid zullen de maatstaf, de regel zijn, volgens welke God op dien grondsteen zijn gebouw opricht. Al wie afwijkt van de goddelijke gerechtigheid, kan geen levende steen zijn tot optrekking van dat Godsgebouw. Wie dus in plaats van op Jehova, op leugen en menschelijke beschutting vertrouwt, zal met dien steun verloren gaan.</note>.</verse>

<verse osisID="Isa.28.18"> En vernietigd zal worden uw verbond met den dood, en uw verdrag met de onderwereld zal niet in stand blijven. Als de overstroomende geesel doortrekt, zult gij voor hem ter vertreding zijn<note n="463">Het naar Egypte trekkende Assyrische leger zal op zijn doortocht Juda vertreden.</note>.</verse>

<verse osisID="Isa.28.19"> Zoo dikwerf hij doortrekt, zal hij u grijpen; want des morgens vroeg zal hij doortrekken, bij dag en bij nacht; en slechts de tuchtiging alleen zal de prediking doen verstaan<note n="464">Die geesel zal, zoo dikwijls hij komt, niet enkel zijn doortocht nemen door Juda, maar ook u, d.i. Juda's bevolking, treffen en grijpen des morgens vroeg, Hebr.: ‘elken morgen’, bij dag en bij nacht, d.i. zonder ophouden u slaan en raken. Die tuchtiging nu door de Assyriërs zal de prediking van Isaias, dat het vertrouwen op menschelijke steunsels ijdel, dat alleen Jehova hun ware steun is, doen verstaan.</note>.</verse>

<verse osisID="Isa.28.20"> Want zoo nauw is het bed, dat er een moet afvallen; het korte dekkleed kan niet beiden bedekken<note n="465">Hebr.: ‘Dan is het bed te kort om zich uit te strekken en het dekkleed te smal om er zich in te wikkelen’. Vermoedelijk zinspeelt de profeet in spreekwoordelijke gezegden op het samengaan met Egypte, dat nutteloos en ten verderve zal blijken.</note>.</verse>

<verse osisID="Isa.28.21"> Want evenals op den berg der scheiding zal de Heer staan; evenals in het dal te Gabaon zal Hij toornen, opdat Hij zijn werk doe - ongewoon is zijn werk - opdat Hij zijn werk volvoere - vreemd is zijn werk voor Hem<note n="466">Want, waar God zijne macht ten heil of ten verderve wil toonen, schieten alle menschelijke berekeningen te kort. Ten voorbeeld stelt de profeet de beide overwinningen van David op de Philistijnen: bij den berg der scheiding, een vertaling van den Hebr. eigennaam ‘Perazim’, en in het dal te Gabaon II Reg. V 18, 22; I Par. XIV 11, 16. Volgens anderen doelt het laatste op Jos. X 10, 11. Toen streed God volgens zijne gewoonte ter gunste van zijn volk, maar thans zal zijn werk ongewoon en vreemd voor Hem zijn, daar Hij zich nu tegen zijn volk keeren en diens vijanden begunstigen zal.</note>.</verse> 


<verse osisID="Isa.28.22"> Nu dan, laat af van spotten, opdat wellicht niet nauwer worden toegehaald uwe boeien! Want verdelging en beschikking heb ik gehoord van den Heer, den God der heerscharen, over de gansche aarde<note n="467">Het wraakgericht, dat over de gansche aarde door God beschikt is, zal het zondige Juda niet sparen. Zie X noot 20.</note>.</verse>

<verse osisID="Isa.28.23"> Neemt ter oore en hoort naar mijne stem! Geeft acht en hoort naar mijne rede<note n="468">De profeet vraagt, naar de wijze van den Spreukdichter (Prov. I 8; II 1 enz.), hunne aandacht voor de volgende parabel, een woord van troost na de voorafgaande strafrede.</note>.</verse>

<verse osisID="Isa.28.24"> Zal wel alle dag de ploeger ploegen om te zaaien, scheuren en eggen zijnen grond<note n="469">De landman blijft niet altoos voortgaan met ploegen en eggen; dit geschiedt slechts zooveel als noodig is om den grond voor het zaad gereed te maken. Zoo ook tuchtigt God tot 's menschen heil.</note>?</verse>

<verse osisID="Isa.28.25"> Zal hij niet, als hij zijne oppervlakte geëffend heeft, narduszaad zaaien en komijn uitstrooien en tarwe leggen in rijen, alsmede gerst en gierst, en wikke aan de uiteinden daarvan<note n="470">Narduszaad of zwarte komijn en roomsche komijn zijn specerijen. Tarwe, gerst en gierst behandelt de landman zorgvuldiger en zaait hij in rijen. Wikke, veevoeder, aan de uiteinden van den akker ter beschutting van edeler graan.</note>.</verse>

<verse osisID="Isa.28.26"> En Hij onderwijst hem in hetgeen richtig is, zijn God onderricht hem<note n="471">God, de bestuurder van alles, gaf ook den landman beleid en kennis voor zijn werk.</note>.</verse>

<verse osisID="Isa.28.27"> Want niet met dorschsleden dorscht men narduszaad, en het rad van den dorschwagen<note n="472">Dorschsleden, Hebr.: ‘charoetz’ (Am. I 3 minder juist door plaustrum vertaald en verklaard, zie XLI 15) bestonden uit een of twee zware delen. aan de voorzijde een weinig opgebogen en van onderen voorzien met ijzeren punten op de wijze van een reusachtige vijl. Dorschwagens, Hebr.: ‘agalah’, waren samengesteld uit twee of drie houten rolblokken, welke in een raam liepen en met ijzeren punten voorzien waren.</note> rolt niet over komijn, maar met de roede wordt narduszaad uitgeklopt, en komijn met den stok.</verse>

<verse osisID="Isa.28.28"> Broodkoren echter wordt plat getreden, maar niet voortdurend zal de dorscher het dorschen, en het rad van den dorschwagen blijft het niet pletteren, noch blijft (het paard) met zijne hoeven het plattreden<note n="473">Het paard blijft niet voortdurend bezig om met de hoeven het graan uit de aren te treden of om den dorschwagen over het graan te rollen.</note>.</verse>

<verse osisID="Isa.28.29"> Ook dit is van den Heer, den God der heerscharen, uitgegaan, dat Hij wonderbaar raad schaft en de gerechtigheid grootmaakt<note n="474">Hebr.: ‘en wijsheid rijkelijk verleent’. M.a.w. God geeft den mensch, zooals uit het voorbeeld van den landman blijkt, wonderlijk verstandigen raad of overleg en rijkelijk wijsheid; zie v. 26. Zou Hij zelf dan - zoo kan men aanvullen - niet wijs en verstandig zijn en met beleid handelen in zijne werken en gerichten? Vgl. XXVII 7, 8.</note>.</verse>

</chapter>


<chapter osisID="Isa.29">
 

<title>Hoofdstuk XXIX.</title>
<p>Gods handelwijze met Jerusalem: belegering en onverwachte verlossing (v. 1-8); tegenwoordige blindheid voor Gods openbaring (v. 9-16); gelukkige bekeering in de toekomst (v. 17-24).</p>


<verse osisID="Isa.29.1"> Wee Ariël, Ariël, stad, welke David veroverde<note n="475">Ariël, dat volgens sommigen ‘leeuw Gods’, beter volgens anderen ‘Gods vuurhaard’ beteekent, is bij Ezech. XLIII 15 de naam van het brandofferaltaar. Naar dit altaar is hier Jerusalem Ariël geheeten, zie XXXI 9; want dat dit bedoeld is, blijkt uit het bijgevoegde de stad, welke David enz., zie II Reg. V 7, Hebr.: ‘waar David zich gelegerd heeft’.</note>! Is een jaar bij het jaar gevoegd, is de kring der hoogtijden afgeloopen,</verse>

<verse osisID="Isa.29.2"> dan zal Ik Ariël omsingelen, en het zal bedroefd zijn en treuren, en het zal Mij zijn als een Ariël<note n="476">Nadat nog een jaar met den ganschen kring der hoogtijden is verloopen, kan de belegering van Jerusalem elken dag aanvangen; maar dan ook zal die stad zich een Ariël toonen, want die vuurhaard van God zal de belegerende vijanden verteren, zie XXXI 9. Jerusalem zal dus diep vernederd (v. 3, 4), maar eensklaps op wonderdadige wijze verlost worden (v. 5-8).</note>.</verse>

<verse osisID="Isa.29.3"> En als een kring zal Ik om u leggen, rond om u heen, en eenen wal tegen u opwerpen en schansen oprichten tot uwe belegering<note n="477">Sennacherib beroemt zich in zijne oorkonden, dat hij Ezechias binnen Jerusalem heeft opgesloten ‘als een vogel in de kooi’.</note>.</verse>

<verse osisID="Isa.29.4"> Diep terneergedrukt zult gij uit de aarde spreken, en uit den grond zal uwe spraak gehoord worden, en als die van een doodenschim zal uwe stem uit de aarde komen, en uit den grond zal uwe spraak fluisteren<note n="478">Hiermede wordt de diepe vernedering en uitputting van het belegerde Jerusalem voorspeld. Vgl. VIII 19, XIX 3, waar python met bezweerder vertaald is, hier echter met doodenschim, d.i. geest van een afgestorvene, die geacht werd den bezweerder te bezielen. Deze beteekenis verdient hier de voorkeur om het bijgevoegde uit den grond, uit de aarde. Vgl. Lev. XX 27; I Reg. XXVIII 7.</note>.</verse>

<verse osisID="Isa.29.5"> En als fijn stof zal de menigte zijn uwer aanvallers, en als wegstuivende asch de menigte van hen, die u overmochten<note n="479">De profeet schildert de plotselinge nederlaag der Assyriërs: als fijn stof, als asch door den wind weggevaagd, zullen die dichte drommen belegeraars verdwijnen. Vgl. XVII 13.</note>.</verse>

<verse osisID="Isa.29.6"> En het zal geschieden onverwachts plotseling. Van den Heer der heerscharen zal de bezoeking komen in donder en aardbeving en hevig gedruisch van dwarrelwind en storm en vlammen van verslindend vuur<note n="480">Gods straffende almacht zal even werkdadig zijn als in donder enz.</note>.</verse>

<verse osisID="Isa.29.7"> En als de droom van een nachtgezicht zal de menigte zijn aller volkeren, die streden tegen Ariël, en allen, die tegen hetzelve strijd voerden en het belegerden en overmochten.</verse>

<verse osisID="Isa.29.8"> En gelijk de hongerige droomt, dat hij eet, maar als hij wakker is geworden, zijne ziel ledig is; en gelijk de dorstige droomt, dat hij drinkt, en nadat hij wakker is geworden, afgemat en nog dorstig en zijne ziel ledig is - zoo zal de menigte zijn van alle volkeren, die gestreden hebben tegen den berg Sion<note n="481">De ziel beteekent het begeervermogen, dat ledig of onverzadigd en niet gelaafd is, want het eten en drinken was slechts een droom. De zin is: De hoop der vijanden, die hare verwezenlijking nabij schijnt, zal tot hunne schande en schade teleurgesteld worden. De reden daarvan is, omdat hun heiligschennend streven gericht is tegen den heiligen berg Sion.</note>.</verse>

<verse osisID="Isa.29.9"> Verbaast en verwondert u, wankelt en waggelt; wordt dronken, en niet van wijn, tuimelt, en niet van drank<note n="482">Het woord is gericht tot de ongeloovigen in Juda, die de voorafgaande profetie verbaasd aanstaarden en ongeloovig aanhoorden; zij waren geestelijk dronken, daar zij niets zagen en begrepen.</note>.</verse> 


<verse osisID="Isa.29.10"> Want ingeschonken heeft u de Heer een geest van diepen slaap, sluiten zal Hij uwe oogen, de profeten, en uwe hoofden, die gezichten zien, zal Hij omsluieren<note n="483">Die geestelijke blindheid is de straf van hun ongeloof; vgl. Rom. XI 8. Door oogen en hoofden verstaat Isaias hen, die zich als profeten en als ingewijden in Gods geheimen voordoen, maar door nog grootere blindheid geslagen zullen worden.</note>.</verse>

<verse osisID="Isa.29.11"> En u zal het gezicht omtrent alles zijn als de woorden van een verzegeld boek<note n="484">M.a.w. gij zult niets begrijpen van de openbaring door Isaias v. 1-8 gegeven.</note>; geeft men het aan iemand, die lezen kan, en zegt men: Lees dit, dan antwoordt hij: Ik kan niet, want het is verzegeld.</verse>

<verse osisID="Isa.29.12"> En geeft men het boek aan iemand, die niet lezen kan, en zegt men hem: Lees, dan antwoordt hij: Ik kan niet lezen<note n="485">Voor beide klassen is de profetische openbaring onverstaanbaar, zoowel voor hem, die lezen kan, de profeten en zieners van v. 10, als voor de in Gods geheimen oningewijde menigte, die niet lezen kan. Hun aller verblindheid is evenwel schuldig en strafbaar; een der oorzaken dier verblindheid verklaart de profeet in v. 13.</note>.</verse>

<verse osisID="Isa.29.13"> En de Heer heeft gezegd: Dewijl dit volk Mij nadert met zijnen mond en met zijne lippen Mij vereert, maar zijn hart verre is van Mij, en zij Mij vreezen naar der menschen gebod en leeringen<note n="486">Ten tijde van den vromen Ezechias waren er zeker niet weinige uit Achaz' tijd overgebleven huichelaars, die, uit menschelijk opzicht uitwendig vroom, zekere door menschen zonder gezag voorgeschreven godsdienstige oefeningen verrichtten. Christus past deze woorden toe op de Phariseërs van zijnen tijd Matth. XV 7-9.</note>,</verse>

<verse osisID="Isa.29.14"> daarom, zie, zal Ik voortgaan, wonderbaar te handelen met dit volk door een groot en ontzettend wonderwerk; want verloren gaan zal de wijsheid voor zijne wijzen, en het verstand zijner verstandigen zal zich schuil houden<note n="487">God zal nog nieuwe wonderbare daden onder zijn volk verrichten, waarbij tot deszelfs beschaming alle menschelijke wijsheid en overleg dwaasheid zal blijken. Vgl. XXXVII 36. Naar de verklaring van den H. Paulus I Cor. I 19 werd dit in typischen zin vervuld bij de prediking van het H. Evangelie, waarbij God alle menschelijke wijsheid te schande maakt.</note>.</verse>

<verse osisID="Isa.29.15"> Wee u, die diepzinnig van harte zijt om voor den Heer het plan te verbergen, wier werken in de duisternis geschieden, en die zeggen: Wie ziet ons en wie kent ons<note n="488">Dit wee is gericht tegen hen, die in het geheim het plan beraamden om buiten Jehova door de hulp van Egypte de dreigende oorlogsrampen af te wenden.</note>?</verse> 


<verse osisID="Isa.29.16"> Verkeerd is deze uwe gedachte! Alsof het leem zou zinnen tegen den pottenbakker, en het maaksel zou zeggen tot zijnen maker: Gij hebt mij niet gemaakt; en het aardewerk zou zeggen tot zijnen vormer: Gij verstaat het niet<note n="489">Hebr.: ‘O verkeerdheid van ulieden! Of moet als leem geacht worden de pottenbakker, dat het maaksel’ enz. Israël is het leem, zijn vormer is God, die Israël's lot in handen heeft en heil schaft op de wijze, door Hem beschikt. Zij echter keerden die verhouding om, als ware God het kneedbare leem, waarmede men naar believen kan handelen! Vgl. X 15; XLV 9.</note>!</verse>

<verse osisID="Isa.29.17"> Zal niet na een korte poos en spoedig de Libanon verkeeren in een charmel, en de charmel als een woud geacht worden<note n="490">Charmel, hetzelfde als Karmel, zie XVI noot 11. De met wilde bosschen begroeide Libanon zal in een vruchtbaren boomgaard worden herschapen, en de charmel, d.i. wat thans een vruchtbaar oord heet, zal als een woud geacht worden, als eene wildernis schijnen, in vergelijking met de overal genoten vruchtbaarheid. Het is een zinnebeeldige voorstelling van den geweldigen omkeer, die na een korte poos en spoedig, ‘door een groot en ontzettend wonderwerk’ (v. 14) in het volk Gods zal geschieden. Vgl. XXXII 15.</note>?</verse>

<verse osisID="Isa.29.18"> En te dien dage zullen de dooven hooren de woorden van het boek, en uit duisternis en donkerheid zullen de oogen der blinden zien<note n="491">De woorden van het boek ziet terug op v. 11, 12; bedoeld is de inhoud der profetische openbaring, welker waarheid dan zoo klaarblijkend zal zijn, dat zelfs zij, die tot dan toe in geestelijken zin dooven en blinden waren, haar zullen erkennen.</note>.</verse>

<verse osisID="Isa.29.19"> En de zachtmoedigen zullen zich meer en meer verblijden in den Heer, en de arme menschen zullen in den Heilige van Israël jubelen<note n="492">De zachtmoedigen, Hebr.: ‘de ellendigen’, en de armen, Hebr.: ‘de armsten der menschen’, die volgens de wereld ellendig geacht worden, zullen van vreugde jubelen, nu hunne hoop en hun vertrouwen op Jehova niet beschaamd, maar integendeel zoo luisterrijk beloond is geworden.</note>.</verse>

<verse osisID="Isa.29.20"> Want bezweken is de overweldiger, vernietigd is de spotter, en uitgeroeid zijn allen, die de wacht hielden over ongerechtigheid<note n="493">Van den anderen kant zullen dan vernietigd zijn de kwaadwillige overweldigers van Gods volk, de spotters van XXVIII 9, 14, 22, en zij, die waakten om de ongerechtigheid te doen zegevieren.</note></verse>

<verse osisID="Isa.29.21"> die de menschen deden zondigen met het woord, en hem, die terechtwijst in de poort, belaagden, en zonder reden afweken van den gerechte<note n="494">Evenzoo zal het gaan met alle vijanden van God en van het goddelijk en menschelijk recht. Die de menschen deden zondigen met het woord in rechtzaken; want hierop ziet het vervolg van het vers. Belagen of hinderlagen leggen aan rechters, of, volgens den grondtekst, aan hen, die een rechtzaak hebben; afwijken van den gerechte, in rechterlijken zin, beteekent hem zijn recht ontzeggen. Zie Am. V noot 19.</note>.</verse> 


<verse osisID="Isa.29.22"> Daarom zegt dit de Heer tot het huis Jacob, Hij, die Abraham verlost heeft: Niet meer zal Jacob te schande, niet meer zal zijn aangezicht schaamrood worden<note n="495">Daarom, omdat het in Gods plannen ligt, aldus (v. 17-21) met zijn volk te handelen. De Heer, die Abraham verlost heeft uit zijne heidensche omgeving om hem tot stamvader van het uitverkoren volk te maken, Hij zal, ter wille dier uitverkiezing, de hier volgende belofte aan zijn zaad, aan Jacob, vervullen. Wanneer die voorspelde toekomst zal zijn aangebroken, zal Jacob niet meer aan schande en schaamte, de gevolgen zijner vroegere zonden, worden prijsgegeven.</note>.</verse>

<verse osisID="Isa.29.23"> Maar als hij zijne kinderen, de werken mijner handen, in zijn midden mijnen naam ziet heiligen, dan zullen zij heiligen den Heilige van Jacob en den God van Israël prediken<note n="496">Als hij, Jacob, ziet, dat zijne kinderen, die door hunne verlossing de werken mijner handen zijn geworden, door hunne getrouwheid aan de wet den naam van God heiligen, dan zullen zij heiligen, d.i. verheerlijken, den Heiligen God van Jacob en Hem door woord en daad prediken. Hebr.: ‘Wanneer hij (d.i. Jacob, of liever zijn zaad, zooals volgt), wanneer zijne kinderen het werk mijner handen (mijne wonderdaden ter verlossing) in zijn (Jacob's) midden zien, zullen zij mijnen naam heiligen. den Heilige van Jacob heilig houden en den God van Israël vreezen’. Derhalve zal Israël, door Gods wonderdaden bekeerd, weder een heilig volk worden.</note>.</verse>

<verse osisID="Isa.29.24"> En de dwalenden van geest zullen weten te verstaan, en de morrenden zullen de wet leeren<note n="497">De profeet noemt de dwalenden en de morrenden waarschijnlijk de door valsche profeten verleide volksmenigte van zijnen tijd. Zij zullen dan weten te verstaan, d.i. tot beter inzicht komen, om de wet, d.i. Gods openbaring, te leeren; m.a.w. in de vervulling der voorspelling de waarheid van Gods woord erkennen.</note>.</verse>

</chapter>


<chapter osisID="Isa.30">
 

<title>Hoofdstuk XXX.</title>
<p>Waarschuwing tegen het verbond met Egypte: aanleiding der godspraak (v. 1-5); profetie tegen Egypte (v. 6-8); het ongehoorzame Juda (v. 9-18); het gelouterde volk Gods (v. 19-26); vernietiging der Assyriërs (v. 27-33).</p>


<verse osisID="Isa.30.1"> Wee u, afvallige kinderen, zegt de Heer, dat gij een plan volvoert, hetwelk niet uit Mij is, en dat gij eene webbe weeft, en niet naar mijnen geest, om zonde bij zonde te voegen<note n="498">Het met Jehova's wil en den aard van het Godsrijk strijdende plan, waarvan XXIX 15 sprake was, het verbond met Egypte, ging volvoerd worden; de gezanten van Juda waren reeds met rijke geschenken vertrokken naar de Egyptische hoven (zie XIX noot 2). De koning Ezechias, overigens goed gezind, had alleen om den aandrang zijner raadslieden daarin toegestemd; daarom richt zich de profeet niet tegen hem, doch tegen de goddelooze staatslieden en het kortzichtige volk van Juda. Om zonde enz.; dit noodwendig gevolg van het goddeloos verbond wordt als het door hen beoogde doel voorgesteld.</note>.</verse>

<verse osisID="Isa.30.2"> Die op weg zijt om naar Egypte af te dalen en mijnen mond niet ondervraagd hebt; die hulp verwacht van Pharao's sterkte en vertrouwen stelt op de schaduw van Egypte<note n="499">Mijnen mond, d.i. den profeet, door wiens mond God spreekt. Pharao's sterkte noemen zij eene schaduw tegen de hitte der verdrukking (vgl. XVI 3; Ps. CXX 6), maar nietig en vergankelijk als een schaduw noemt haar de profeet.</note>!</verse>

<verse osisID="Isa.30.3"> En u zal Pharao's sterkte tot beschaming zijn, en het vertrouwen op de schaduw van Egypte tot schande<note n="500">In de hoonende woorden van den Rabsaces (XXXVI 6) zou dit vervuld worden.</note>.</verse>

<verse osisID="Isa.30.4"> Want in Tanis waren uwe vorsten, en uwe gezanten zijn tot aan Hanes gekomen<note n="501">Tanis, zie XIX noot 10; Hanes, eene hofstad van Midden-Egypte, later Herakleopolis geheeten, op een eilandje in den Nijl. De profeet toont dien voor hem geheimgehouden tocht te kennen.</note>.</verse>

<verse osisID="Isa.30.5"> Allen worden te schande om het volk, dat hun van geen nut kan zijn; zij zijn niet tot hulpe noch tot eenig voordeel, maar tot beschaming en tot schande.</verse>

<verse osisID="Isa.30.6"> Last over de lastdieren van het zuiden<note n="502">Deze godspraak (v. 6, 7) dient om Juda's bondgenoot en het dwaze van Juda's onderneming te kenschetsen. Lastdieren, Hebr. behemoth, in Job XL 10, volg. de naam van het nijlpaard, een reusachtig, log en bij dag traag dier, dat slechts zelden het water verlaat, een treffend zinnebeeld dus van het groote en op zijne macht pochende Egypte, dat zich voor geen bondgenoot roeren wil. Als het rijk van het zuiden staat het tegenover Assyrië van het noorden.</note>. In een land van jammer en benauwing - vanwaar leeuwin en leeuw, adder en vliegende koningsdraak - dragen zij op de ruggen van lastdieren hunne rijkdommen en op den bult van kameelen hunne schatten naar een volk, dat hun van geen nut kan zijn<note n="503">In een land, de woestijn tusschen Juda en Egypte, welke Juda's gezanten, zooals voorheen Israël, waren doorgetrokken en waar leeuwen en de gevaarlijkste slangen, zie Num. XXI 6; Deut. VIII 15, woonden. Vliegende koningsdraak, zie XIV 29. Geen gevaar schrikte hen af en geen offer was hun te zwaar, waar het gold hun goddeloos drijven door te zetten.</note>.</verse> 


<verse osisID="Isa.30.7"> Want Egypte's bijstand zal vruchteloos en ijdel zijn; daarom heb ik over hetzelve uitgeroepen: Louter opgeblazenheid, zit stil<note n="504">Zit stil, d.i. roer u niet voor uwen bondgenoot. Hebr.: ‘daarom heb Ik het (Egypte) geheeten: Rahab’, d.i. opgeblazenheid, een dichterlijke bijnaam van het op zijne macht pochende Egypte (zie LI 9; Ps. LXXXVI 5; LXXXVIII 11), waarbij de profeet met bijtenden spot de tegenstelling voegt: ‘die daar stilzitten’.</note>!</verse>

<verse osisID="Isa.30.8"> Nu dan, ga binnen en schrijf het voor hem op bukshout en teeken het zorgvuldig in een boek aan, en het zal voor den laatsten dag ten getuigenis zijn voor eeuwig<note n="505">Schrijf die godspraak van v. 6, 7 voor hem, Hebr.: ‘voor hunne oogen’, op bukshout, Hebr.: ‘op een tafeltje’, eigenlijk een met was bestreken bordje, waarop men voor oogenblikkelijk gebruik schraef, dat hier echter zakelijk hetzelfde is als het boek, een perkamenten rol, die in de archieven bewaard bleef voor den laatsten dag, Hebr.: ‘voor latere dagen’, ten getuigenis, d.i. om Juda's dwaasheid en afvalligheid van Jehova te getuigen.</note>.</verse>

<verse osisID="Isa.30.9"> Want<note n="506">Want geeft reden, waarom die maatregel van v. 8 noodig is.</note> een tot gramschap tartend volk is het, en leugenachtige kinderen, kinderen, die niet hooren willen naar Gods wet,</verse>

<verse osisID="Isa.30.10"> die zeggen tot de zieners: Wilt niet zien! en tot de schouwers: Wilt ons niet schouwen wat recht is, spreekt ons behaaglijke dingen, ziet ons bedrieglijkheden<note n="507">Deze aan het volk in den mond gelegde woorden (v. 10, 11) openbaren (vgl. XXVIII 15) zijne ware gezindheid, welke het voorzeker niet op zulk eene openlijke wijze uitsprak. Terwijl het aan den waren profeet, die Jehova's wil liet hooren, het stilzwijgen wilde opleggen, verlangde het, dat valsche profeten allerlei goed zouden beloven uit het verbond met Egypte.</note>!</verse>

<verse osisID="Isa.30.11"> Verwijdert van mij den weg, keert af van mij het pad, verdwijne uit ons aangezicht de Heilige van Israël<note n="508">Zij zijn het moede door den profeet gedurig gewezen te worden op den weg en het pad, dat zij liever niet bewandelen; het hindert hen, dat hij altijd spreekt van den Heilige van Israël, wiens naam eene scherpe veroordeeling was van hun gedrag.</note>!</verse>

<verse osisID="Isa.30.12"> Daarom zegt dit de Heilige van Israël: Dewijl gij dit woord versmaadt en vertrouwt op geweld en opschudding<note n="509">Dit woord, hetwelk u zegt alleen op Jehova te vertrouwen; geweld beteekent hier waarschijnlijk geldafpersing (vgl. IV Reg. XV 20) om de door Egypte voor zijne hulp gevorderde schatting te verzamelen; opschudding, d.i. volksbewegingen ter gunste van het Egyptisch verbond, ten einde op die wijze ook den koning hiertoe te dwingen.</note>, en daarop steunt,</verse> 


<verse osisID="Isa.30.13"> daarom zal u die ongerechtigheid worden als een invallende scheur, die in een hoogen muur overhelt, want plotseling, terwijl het niet verwacht wordt, volgt hare instorting<note n="510">De staatkunde dier ongeloovige partij, welke op Egypte steunde, zal den ondergang van Juda, en wel spoedig en onverwachts, veroorzaken, even als een invallende, d.i. met instorting dreigende, scheur of een gescheurd stuk muur, dat met geweld uitwaarts gebogen is in een hoogen muur, weldra moet instorten.</note>,</verse>

<verse osisID="Isa.30.14"> en zal zij te gruizel vallen, gelijk een aarden kruik verbrijzeld wordt door gewelddadige verbrijzeling, zoodat onder hare stukken geen scherf gevonden wordt, waarmede men wat vuur van den haard halen of een weinig water scheppen kan uit den kuil<note n="511">Zij, die scheur of dat gescheurd stuk muur, zal te gruizel vallen, en wel, naar den grondtekst, door Gods hand. De volgende vergelijking voorspelt nog duidelijker de geheele vernietiging van het rijk Juda, een gevolg dier goddelooze staatkunde.</note>.</verse>

<verse osisID="Isa.30.15"> Want dit zegt de Heere God, de Heilige van Israël: Zoo gij terugkeert en u rustig houdt, zult gij gered worden<note n="512">Zoo gij terugkeert van den door u gekozen weg en u rustig houdt in vertrouwen op Jehova, in overgeving aan zijne beschikking. Vgl. VII 4, 9.</note>; in stilte en in vertrouwen ligt uwe sterkte. En gij hebt het niet gewild,</verse>

<verse osisID="Isa.30.16"> en gij hebt gezegd: Geenszins, maar tot rossen zullen wij vluchten - daarom zult gij vluchten. En op vlugge dravers zullen wij stijgen - daarom zullen vlugger zijn die u achtervolgen<note n="513">Hebr.: ‘Op rossen zullen wij heenvlieden’, d.i. tot vlugge Egyptische strijdrossen onze toevlucht nemen. De profeet keert dat pochend woord tegen hen: zij zullen vluchten voor de ruiterij der Assyriërs.</note>.</verse>

<verse osisID="Isa.30.17"> Duizend menschen voor het dreigen van een enkelen, en voor het dreigen van vijf zult gijlieden vluchten, totdat gij overblijft als een scheepsmast op een bergtop en als een veldteeken op een heuvel<note n="514">De door Moses bedreigde straf (Deut. XXXII 30; Lev. XXVI 36) zal in vervulling gaan: gelijk duizend... voor een enkelen, zoo zult gijlieden, gansch Juda, voor vijf de vlucht nemen. De vergelijking als een scheepsmast, tot noodsein op een bergtop geplant (Hebr.: ‘een mastboom’), als een veldteeken, tot waarschuwing van anderen op een heuvel opgericht, ziet op de weinige overblijfselen van Juda, of op Jerusalem, dat eenzaam zal overblijven (vgl. I 8) in het midden van het door Sennacherib verwoeste Juda, tot een waarschuwend voorbeeld van Gods straffende gerechtigheid.</note>.</verse> 


<verse osisID="Isa.30.18"> Daarom wacht de Heer om zich over u te ontfermen, en derhalve zal Hij, u sparend, zich verheffen; want een God des gerichts is de Heer. Gelukkig allen, die op Hem wachten<note n="515">Evenals XXIX 5 herhaalt de profeet onverwachts de belofte van redding. Daarom, wijl de tuchtiging in Gods bedoeling strekt ter bekeering (vgl. I 27), wacht de Heer met vurig verlangen (volgens de kracht van het Hebr. woord) den tijd af, waarop Hij zich over Juda mag ontfermen; hierdoor zal de Heer zich verheffen, want nergens schittert Gods grootheid meer dan in zijne barmhartigheid. Hij is een God des gerichts, d.i. een rechtvaardig God, zoo voor hardnekkigen als voor boetvaardigen. Gelukkig dus allen, die op Hem wachten, d.i. op Hem alleen hun vertrouwen stellen.</note>!</verse>

<verse osisID="Isa.30.19"> Want het volk van Sion zal wonen in Jerusalem<note n="516">Het volk van Sion, aldus geheeten, omdat Gods belofte aan Sion de reden is, waarom Hij Jerusalem tegen den Assyriër zal beschermen. Hebr.: ‘want een volk zal in Sion wonen, in Jerusalem’.</note>; weenen, neen, niet meer zult gij weenen; ontfermend zal Hij zich over u ontfermen; op de stem van uw geschrei, zoodra Hij het hoort, zal Hij u antwoorden.</verse>

<verse osisID="Isa.30.20"> En de Heer zal u afgepast brood geven en karig water, en niet meer zal Hij uwen leeraar zich voor u doen verbergen, en uwe oogen zullen uwen leermeester zien<note n="517">Bij de aanstaande belegering zal God het toch niet laten ontbreken aan het noodzakelijke levensonderhoud; vgl. III Reg. XXII 27. Dan zullen uwe profeten, uwe leeraars, zich niet uit gebrek aan willige hoorders schuil houden, maar u troosten en met raad en daad bijstaan. Vgl. XXXVII 2, 6.</note>.</verse>

<verse osisID="Isa.30.21"> En uwe ooren zullen het woord hooren van hem, die u volgend vermaant: Dit is de weg, wandelt daarop en wijkt niet af noch ter rechter noch ter linkerhand<note n="518">Het woord van den godsgezant, die als een trouwe herder achter zijne schapen gaat en den weg aanwijst.</note>.</verse>

<verse osisID="Isa.30.22"> En gij zult voor onrein houden de zilveren platen van uw gesneden en het gouden bekleedsel van uw gegoten beeldwerk, en gij zult ze wegwerpen als de onreinheid van die de maandstonden heeft. Weg er mede, zult gij daartegen zeggen<note n="519">Een geheelen omkeer zal die tuchtiging teweegbrengen. Zoozeer zullen zij hunne vroegere afgoderij verafschuwen, dat zij net zilveren en gouden bekleedsel hunner uit hout, steen of onedele metalen gemaakte beelden (vgl. XL 19), alzoo het kostbaarste daarvan, als wettelijk onrein, ja als vuilnis zullen wegwerpen.</note>.</verse>

<verse osisID="Isa.30.23"> En regen zal worden gegeven aan uw zaad, overal waar gij zult zaaien in het land; en het brood van het koren des lands zal overvloedig zijn en voedzaam; weiden zal op uw landgoed te dien dage het lam in het ruime veld;</verse>

<verse osisID="Isa.30.24"> en uwe stieren en de ezelsveulens, die het land bebouwen, zullen toebereid mengvoeder eten, zooals het op den dorschvloer gewand is<note n="520">De onderhouding van Gods wet zal, overeenkomstig den aard van het Oude Verbond (Lev. XXVI 3, volg.; Deut. XXVIII 1, volg.), met aardschen zegen beloond worden. Dit schildert hier de profeet in bijzonderheden. Wegens den overvloed van granen zal het veevoeder bestaan, niet uit gehakt stroo, maar uit mengvoeder, d.i. uit gerst, spelt, wikke enz., dooreengemengd en met zoutige en zure kruiden toebereid en, als het voedsel der menschen, zorgvuldig gereinigd.</note>.</verse>

<verse osisID="Isa.30.25"> En op allen hoogen berg en op allen verheven heuvel zullen beken van stroomende wateren zijn - ten dage der slachting van velen, wanneer de torens gevallen zijn<note n="521">Aan het slot wordt met nadruk gezegd, dat die tijd van zegening de vrucht zal zijn der voorafgaande tuchtiging, waarbij velen zullen gedood worden en Jerusalem's schansen zullen vallen; vgl. II 12.</note>.</verse>

<verse osisID="Isa.30.26"> En het licht der maan zal zijn als het licht der zon, en het licht der zon zal zevenvoudig zijn als het licht van zeven dagen, ten dage waarop de Heer de wonde van zijn volk verbonden en de kneuzing zijner slagen genezen zal hebben<note n="522">De vermelding dier tijdelijke zegeningen is den profeet eene aanleiding, op te klimmen tot de hoogere, geestelijke zegeningen in het tijdperk van den Messias, dat hier in zijne voleinding wordt geschilderd. In dichterlijke bewoordingen teekent hij den nieuwen hemel en de nieuwe aarde, zie II Petr. III 13. Het licht der maan en der zon, een zinnebeeld der gelukzaligheid, zal in verhoogden glans (als ware het over zeven dagen verdeelde licht te zamen vereenigd) de gansche schepping doen schitteren; want ook de onbezielde natuur zal deelen in de verheerlijking der kinderen Gods (Rom. VIII 21). De wonde enz., d.i. de schade, die de zonde aan den mensch en aan gansch de schepping heeft toegebracht.</note>.</verse>

<verse osisID="Isa.30.27"> Zie, de naam des Heeren komt van verre, blakend is zijn toorn en zwaar om te dragen; zijne lippen zijn vol verbolgenheid en zijne tong als een verslindend vuur;</verse>

<verse osisID="Isa.30.28"> zijn adem is als een bergstroom, die stijgt tot aan het midden van den hals, om volken te verdelgen tot niet<note n="523">Tegenover het geluk van Gods volk (v. 23-26) staat hier (v. 27, 28) het doemvonnis over Gods vijanden, door de Assyriërs vertegenwoordigd. De naam des Heeren, d.i. God in de openbaring zijner straffende gerechtigheid (vgl. XXVI 8), komt als een van verre naderend onweder. Vuur en water zijn de zinnebeelden der straffen, die van hem uitgaan. Zijn adem is in zijne verdelgende kracht als een bergstroom enz.</note>, en den toom van misleiding, die in de kaken der volken gelegd was<note n="524">Door den toom, dien God zal vernietigen, verstaan de H. Hiëronymus e.a. de macht van den boozen vijand, welke volken en menschen ten verderve voerde. Hebr.: Hij komt (v. 27) ‘om de volken te wannen in de wan der ijdelheid (waarin hun ijdele, onware, zondige gezindheid als kaf zal worden uitgewand), en een misleidenden toom (legt Hij) in de kaken der volksmenigten’. Die misleidende toom is Gods wrekende gerechtigheid, welke de Hem weerstrevende volken daarheen voert, waar zij, hun doel missend, blindelings hun verderf inloopen. Vgl. XXXVII 29.</note>.</verse>

<verse osisID="Isa.30.29"> Lofgezang zal er zijn bij ulieden als in den nacht van het heilige feest, en blijdschap des harten als van een die voortreist onder fluitspel om te komen naar den berg des Heeren, tot den sterke van Israël<note n="525">Israël zal zijne verlossing uit de hand van Assur vieren met vreugdeliederen als in den nacht, d.i. in den Paaschnacht bij den uittocht uit Egypte, toen het door God beschutte volk binnen zijne huizen blijde liederen zong, terwijl daarbuiten de wraakengel de Egyptenaren sloeg: vgl. Exod. XII 42. De tweede vergelijking is ontleend aan de vrome bedevaartgangers, die op de hoogtijden (Deut. XVI 16) onder vroolijk gezang tempelwaarts opgaan om ‘de rots van Israël’ (Hebr.), den grondslag van Israël's geluk, te gaan aanbidden. Zoo zal ook thans geschieden.</note>.</verse>

<verse osisID="Isa.30.30"> En de Heer zal doen hooren de majesteit zijner stem, en de verschrikking van zijnen arm zal Hij toonen in het dreigen des toorns en in de vlam van een verslindend vuur; verpletteren zal Hij door stormwind en door hagelsteenen<note n="526">God zal als wreker optreden tegen Assur. Hij wordt derhalve geschilderd met de zinnebeelden zijner straffende gerechtigheid (vgl. Sap. XVI 16), welke in de geschiedenis van Israël meermalen de werkelijke uitdrukking van Gods toorn en de werktuigen zijner wraak waren. Zie Gen. XIX; Jos. X 11; Ps. XLVII 8 enz. De stem des Heeren is de donder, de openbaring van Gods heerlijkheid; vgl. Ps. XXVIII 3, volg.</note>.</verse>

<verse osisID="Isa.30.31"> Want voor de stem des Heeren zal Assur beven, met de roede geslagen.</verse>

<verse osisID="Isa.30.32"> En het neerkomen der roede zal zijn vastgesteld; en haar zal de Heer doen rusten op hem bij paukengeschal en harpenspel; en door geduchte strijden zal Hij hen bedwingen<note n="527">Het neerkomen der roede, d.i. het wraakgericht over Assur, is door God vastgesteld, onherroepelijk bepaald. Bij iederen slag dier roede zal het gejubel van Jerusalem's burgers bij pauken en harpen de echo zijn. Door geduchte strijden, die Gods grootheid verkondigen; Hebr.: ‘met zwaaienden arm vechtend zal Hij hen bevechten’, d.i. met geweldige slagen de Assyriërs ten onder brengen.</note>.</verse> 


<verse osisID="Isa.30.33"> Want bereid sedert gisteren is een Topheth, door den koning bereid, diep en breed. Zijn voedsel is vuur en veel hout; het blazen des Heeren is als een stroom van zwavel, die het in brand steekt<note n="528">Want, de profeet verklaart, dat Assur's val is vastgesteld (v. 32), daar God van voorlang (sedert gisteren) voor al zijne vijanden een Topheth. d.i. eene plaats bereid heeft, alwaar zij in het vuur van Gods wraak zullen branden; dat vuur is bereid door den hemelschen koning, door God, Hebr. ‘voor den koning’ van Assur. Topheth in het dal Ben-Hinnom (waarvan gehenna, d.i. hel, is afgeleid), nabij Jerusalem, was eene plaats van vervloeking geworden ten gevolge van Achaz' misdrijf, die aldaar in den gloeienden Moloch kinderen deed verbranden IV Reg. XXIII 10; vgl. Jer. VII 31, 32. Dat Topheth, een treffend zinnebeeld van de plaats der eeuwige vervloeking, is diep en breed en kan dus vele slachtoffers bevatten; het blazen van den vertoornden God, zijne gramschap, is als een stroom van zwavel, die het, d.i. dien brandstapel, fel doet branden.</note>.</verse>

</chapter>


<chapter osisID="Isa.31">
 

<title>Hoofdstuk XXXI.</title>
<p>Egypte's hulp is ijdel (v. 1-4) de Heer zelf zal hulp verleenen (v. 5-9).</p>


<verse osisID="Isa.31.1"> Wee hun, die naar Egypte afdalen om hulp, zich op rossen verlatend en op strijdwagens vertrouwen stellend, omdat zij vele zijn, en op ruiters, omdat zij machtig zijn uitermate; en die niet steunen op den Heilige van Israël en naar den Heer niet vragen<note n="529">De voornaamste krijgsmacht van Egypte bestond in ruiterij en strijdwagens; vgl XXXVI 9; Exod. XIV 9; XV 4; III Reg. X 28; Jer. XLVI 4, 9; Cant. I 8. Ook Juda had zich, in strijd met zijne roeping en met de gesteldheid van zijn bergachtig land, ten tijde van Joatham op die wijze uitgerust (zie II 8, noot 5) en stelde ook thans al zijn vertrouwen op de Egyptische ruiterij en strijdwagens tegenover diezelfde krijgsmacht van Assyrië; zie V 28.</note>.</verse>

<verse osisID="Isa.31.2"> Maar Hij is wijs en doet het onheil komen, en zijne woorden neemt Hij niet terug; en Hij staat op tegen het huis der snoodaards en tegen de hulpverleening der boosdoeners<note n="530">M a.w. meende die Egyptische partij in Juda wijs te handelen, God, de Alwijze, doet, ondanks hunne vermeende wijsheid, het over hen beschikte onheil komen Zoowel die snoodaards, die afvalligen van Juda, als het hulp verleenende Egypte zal Hij straffen. Zijne woorden van waarschuwing en bedreiging, eene ergernis voor die waanwijzen, neemt Hij niet terug; integendeel, Hij laat ze zijnen profeet (v. 3-5) herhalen.</note>.</verse>

<verse osisID="Isa.31.3"> De Egyptenaar, mensch is hij en niet God; en hunne rossen, vleesch zijn zij en geen geest<note n="531">Deze woorden zijn gericht tegen hen, die Egypte's strijdmacht voor de ooren van het volk in hooge mate overschatten.</note>; en de Heer zal zijne hand neigen, en neerstorten zal de helper, en vallen zal hij, wien hulp wordt gebracht, en allen te gader zullen omkomen.</verse>

<verse osisID="Isa.31.4"> Want dit zegt de Heer tot mij: Gelijk wanneer een leeuw en een jonge leeuw brult over zijne prooi, en, al treedt een troep herders tegen hem op, voor hun geroep niet schrikt en voor hun aantal niet versaagt - alzoo zal de Heer der heerscharen afdalen om te strijden op den berg Sion en op zijnen heuvel<note n="532">De vergelijking van den over zijne prooi brullenden leeuw (zie Am. III 4), die, gerust in zijne overmacht, zich niet bekreunt om het vervaarlijk getier der herders, schildert op treffende wijze de macht van God, die om geen machtsvertoon van Assur zijn Jerusalem zal prijsgeven.</note>.</verse>

<verse osisID="Isa.31.5"> Als fladderende vogelen, zoo zal de Heer der heerscharen Jerusalem beschermen, beschermen en verlossen, voorbijgaan en redden<note n="533">Eene schoone tegenstelling met v. 4. Als een zorgvol om haar bedreigd nest fladderende moedervogel zal de Heer Jerusalem beschermend omgeven (zie XXXVII 35; XXXVIII 6), het sparend voorbijgaan (eene zinspeling op Exod. XII 13, 23) en uit de handen der Assyriërs redden.</note>.</verse>

<verse osisID="Isa.31.6"> Keert weder, evenals gij in de diepte zijt afgeweken, kinderen van Israël.</verse>

<verse osisID="Isa.31.7"> Want te dien dage zal een ieder wegwerpen de afgodsbeelden van zijn zilver en de afgodsbeelden van zijn goud, welke uwe handen u vervaardigd hebben tot zonde<note n="534">Zie II 8, 20; XXX 22. Tot zonde, daar de aanwezigheid dier afgodsbeelden van Juda's zondigheid getuigde en gedurig tot nieuwe zonden verleidde; vgl. Osee VIII 11.</note>.</verse>

<verse osisID="Isa.31.8"> En Assur zal vallen door het zwaard, niet eens mans, en het zwaard, niet eens menschen, zal hem verslinden<note n="535">d.i. Door een geheel ander zwaard, dan waarmede men in den oorlog elkander bestrijdt, door een wonder van Gods almacht; zie XXXVII 36.</note>, en hij zal vluchten, niet voor het aangezicht des zwaards; en zijne jongelingen zullen schatplichtig zijn.</verse>

<verse osisID="Isa.31.9"> En zijne sterkte zal van schrik vergaan, en sidderen zullen zijne vluchtende vorsten, zegt de Heer, wiens vuur is op Sion en wiens oven is in Jerusalem<note n="536">Zijne sterkte, Hebr.: ‘zijne rots’, d.i. Assur's koning. Aan den vuuroven des Heeren in Jerusalem's tempel zal zich de vijand branden. Zie XXIX 1, 2.</note>.</verse>

</chapter>


<chapter osisID="Isa.32">
 

<title>Hoofdstuk XXXII.</title>
<p>Het gelukkige land en volk der toekomst (v. 1-8). Vermaning tot Jerusalem's vrouwen (v. 9-20).</p>


<verse osisID="Isa.32.1"> Zie, naar gerechtigheid zal de koning regeeren, en de vorsten zullen naar het recht gebieden<note n="537">De profeet schildert nogmaals, zie XXX 18-26, den staat van deugd en geluk, die uit de tuchtiging door Assur zal volgen; na de nederlaag van Sennacherib zal het bestuur van den koning, Ezechias, en van zijne vorsten, de rijksgrooten, rechtvaardig en weldadig, en aldus een voorspellende figuur zijn van het Messias-rijk.</note>.</verse>

<verse osisID="Isa.32.2"> En ieder zal zijn als een, die zich beschut tegen den wind en zich verschuilt voor het onweder, als waterbeken in dorheid en als de schaduw eener uitstekende rots in een woestijnland<note n="538">Naar de Vulgaat schilderen de twee eerste beelden de onderdanen, die onder dat rechtvaardig bestuur tegen allerlei onrecht, door wind en onweder voorgesteld, bescherming vinden. Volgens den grondtekst zal ieder der in v. 1 genoemde vorsten voor hunne onderdanen zijn ‘als een bergplaats voor den wind, als een schuilplaats voor onweder’, als waterbeken in dorheid, d.i. in eene dorre streek, en als de schaduw enz.</note>.</verse>

<verse osisID="Isa.32.3"> Niet verblind zullen de oogen der zienden zijn, en de ooren der hoorenden zullen aandachtig luisteren.</verse>

<verse osisID="Isa.32.4"> En het hart der dwazen zal wetenschap verstaan, en de tong der stamelaars zal vaardig spreken en duidelijk<note n="539">De geestelijke gebreken van XXIX 9-12 zullen dan genezen zijn. Het hart, zie XIII noot 8, der dwazen, die Gods woord in den wind sloegen, zal wetenschap, d.i. werkdadige kennis van Gods woord, verstaan. De stamelaars zijn zij, die in overdrachtelijken zin stamelden, waar het gold den wil van God door woord en daad uit te drukken. Vgl. XXXV 5, volg.</note>.</verse>

<verse osisID="Isa.32.5"> Niet langer zal de onwijze een vorst genoemd worden noch de listige een groote heeten<note n="540">De averechtsche verhouding tusschen achting en deugd, welke in het toenmalige Juda gevonden werd (V 20), zal dan ophouden. Die onwijs was of dwaas, in zedelijken zin, kon toen als een vorst (Hebr.: ‘als een edele,’ d.i. als een aanzienlijk man) geacht worden. Hebr.: ‘noch zal de sluwe schraper een grootmoedige heeten’.</note></verse>

<verse osisID="Isa.32.6"> Want de dwaze spreekt dwaze dingen en zijn hart smeedt ongerechtigheid, om huichelarij te plegen en bedrieglijk tot den Heer te spreken en de ziel van den hongerige ledig te maken en den drank aan den dorstige te onttrekken<note n="541">In het voorbijgaan teekent de profeet de zeden van zijnen tijd v. 6, 7. Tot den Heer bedrieglijk spreken door schijnheiligheid, lastering van God. Ledig maken, d.i. het weinige, dat hij nog heeft, aan zijne nooddruft onttrekken.</note>.</verse>

<verse osisID="Isa.32.7"> De werktuigen van den listige zijn zeer boosaardig, want hij zint op plannen om zachtmoedigen te verderven door leugentaal, hoewel de arme spreekt wat recht is<note n="542">De middelen en kunstgrepen, die ‘de sluwe schraper’ (Hebr.) aanwendt om de zachtmoedigen, Hebr.: ‘de weerloozen’, ten gronde te richten, hoewel dezen hun goed recht verdedigen.</note>.</verse>

<verse osisID="Isa.32.8"> Maar de vorst zal eenen vorst waardige gedachten hebben, en hij zelf zal boven de bestuurders staan<note n="543">De vorst zal door zijn goeden invloed de bestuurders binnen de perken van het recht houden. Hebr.: ‘De edele heeft edele gedachten en in wat edel is volhardt hij’, d.i. brengt het met vaste hand ten uitvoer. Zoo zal het gaan na de tuchtiging door Assur.</note>.</verse>

<verse osisID="Isa.32.9"> Weelderige vrouwen, maakt u op en hoort mijne stem! Geruste dochteren, neemt mijne rede ter oore<note n="544">De profeet keert terug tot den toenmaligen tijd van rampen en straffen; hij wendt zich inzonderheid tot de weelderige vrouwen van Jerusalem, die veel schuld hadden aan het zedenbederf en aan den trots harer mannen, en zorgeloos en onbekommerd de oogen sloten voor de teekenen van het komende strafgericht. Vgl. III 16-26; Am. IV 1; VI 1.</note>!</verse>

<verse osisID="Isa.32.10"> Want na dagen en een jaar<note n="545">d.i. Na een jaar en weinige dagen zal het wraakgericht aanvangen. Zie XXIX 1.</note> zult gij ontstellen, gij gerusten! Want gedaan is het met den wijnoogst, geen inzameling komt er meer.</verse>

<verse osisID="Isa.32.11"> Verstomt, gij weelderigen! Ontstelt, gij gerusten! Ontkleedt u en staat beschaamd, omgordt uwe lendenen<note n="546">Van uw prachtgewaad beroofd en omgord met een slavinnen-schort, zult gij als krijgsgevangenen door den vijand worden weggevoerd; vgl. III 24.</note>!</verse>

<verse osisID="Isa.32.12"> Slaat u op de borsten om het begeerlijke landschap, om den vruchtbaren wijngaard!</verse>

<verse osisID="Isa.32.13"> Op den grond van mijn volk schieten doornen en distelen op; hoeveel te meer op al de lusthuizen der uitgelaten stad<note n="547">Zie V 6; VII 13-25 XXII 2.</note>!</verse> 


<verse osisID="Isa.32.14"> Want het huis is verlaten, het gewoel der stad is eenzaam geworden, tastbare duisternis is gekomen over de spelonken voor eeuwig. Het is het lustoord der woudezels, de weide der kudden<note n="548">Tastbare duisternis, een beeld van rampen en ellende, over de spelonken, d.i. over de aan verlaten en duistere spelonken gelijk geworden steden van Juda. Hebr. ‘Ophel en Bachan (waarschijnlijk is dit laatste een toren op Ophel, den naam van een versterkte hoogte aan den zuidoostelijken kant van den tempelberg; zie II Esdr. III 26, 27; II Par. XXVII 3) zijn schuilhoeken (van wilde dieren) geworden voor eeuwig’. d.i. voor onafzienbaren tijd. Zoodanig zal de verwoesting zijn, dat de herstelling door geen menschelijke macht, maar alleen door Gods wonderdaad zal kunnen geschieden (v. 15).</note>,</verse>

<verse osisID="Isa.32.15"> totdat over ons zal worden uitgestort de geest uit den hooge. En de woestijn zal worden tot een charmel, en de charmel als een woud geacht worden<note n="549">God zal door zijn weldadigen geest, die gelijk bij Joël II 28 als een vruchtbare regen gedacht is, het landschap van Juda in een vruchtbaar oord herscheppen. Zie verder XXIX noot 16. Deze omkeer zou na den val van Sennacherib vóór Jerusalem gedeeltelijk in vervulling gaan, in zooverre het volk aan Gods roepstem gehoor zou geven; maar het beeld zou eerst volle werkelijkheid worden in en door den Messias.</note>.</verse>

<verse osisID="Isa.32.16"> En in de woestijn zal het recht wonen, en de gerechtigheid zal in den charmel zetelen<note n="550">Recht of gerechtigheid wordt hier gedacht als de bewoonster van het in een vruchtbaar oord herschapen land.</note>.</verse>

<verse osisID="Isa.32.18"> En het werk der gerechtigheid zal vrede zijn, en de oefening der gerechtigheid rust en veiligheid voor immer<note n="551">Het werk, dat de gerechtigheid voortbrengt, de vrucht harer oefening is vrede, rust en veiligheid, welke vooral de zegeningen van den Messias zijn.</note>.</verse>

<verse osisID="Isa.32.18"> En mijn volk zal gezeten zijn in een lustoord des vredes en in tenten der veiligheid en in een rijkgezegende rustplaats.</verse>

<verse osisID="Isa.32.19"> Maar hagelslag zal er zijn bij het neervallen des wouds, en door vernedering zal de stad vernederd worden<note n="552">Een korte herhaling van den inhoud dezer profetie: de vernedering van het trotsche Jerusalem en het wraakgericht over Assur. Hagelslag, zie XXX 30, over Assur, dat evenals X 18, 19, 34 onder het beeld van een woud wordt voorgesteld. De stad is Jerusalem, zie XXIX 1-4.</note>.</verse>

<verse osisID="Isa.32.20"> Gelukkig gij, die zaait aan alle wateren en den vrijen gang laat aan den voet van rund en ezel<note n="553">Een gelukwensch aan hen, die het wraakgericht zullen overleven. Zij zullen op rijk besproeide velden zaaien en om den overvloed aan gras en klaver hun vee en hunne lastdieren zonder eenige afsluiting kunnen laten grazen; vgl. XXX 23-25.</note>!</verse>

</chapter>


<chapter osisID="Isa.33"> 
 

<title>Hoofdstuk XXXIII.</title>
<p>Gebed tot God om de snoode Assyriërs te straffen (v. 1-12); de heiligende werking van het gericht voor Sion, de stad Gods (v. 13-24).</p>


<verse osisID="Isa.33.1"> Wee u, plunderaar! Zult ook gij niet geplunderd worden? En u, versmader! Zult ook gij niet versmaad worden? Als gij het plunderen voltrokken hebt, zult gij geplunderd worden; als gij vermoeid zult ophouden met versmaden, zult gij versmaad worden<note n="554">Dit wee over Assur sprak Isaias uit (zie v. 7), toen de gezanten, die naar Sennacherib te Lachis (in het zuiden van Juda) met de door hem geëischte schatting waren afgevaardigd (zie XXII noot 1), reeds in Jerusalem waren teruggekeerd en de trouwelooze vorst, ondanks de betaalde schatting, niet ophield de overgave van Jerusalem te vorderen. Zie het verhaal van IV Reg. XVIII 13-17; tusschen de hier aangehaalde verzen 16 en 17 valt deze godspraak. In den grondtekst wordt duidelijker gezegd, dat Assur verwoestte uit louter moedwil, zonder daartoe te zijn uitgedaagd: ‘wee u, verwoester, die zelf niet verwoest werd! En u, trouwelooze, dien niemand trouweloos behandelde’! Maar ook zijne beurt zal komen op den door God bepaalden tijd. Vgl. X 12.</note>.</verse>

<verse osisID="Isa.33.2"> Heer, ontferm u onzer, want U hebben wij verbeid! Wees onze arm in den morgen en ons heil ten tijde der verdrukking<note n="555">Eene verzuchting tot God om hulp bij den aanstaanden nood. Onze arm, onze werkdadige helper, in den morgen, Hebr.: ‘elken morgen’, zoo dikwijls nieuwe gevaren ons dreigen.</note>!</verse>

<verse osisID="Isa.33.3"> Voor de stem des engels vlieden de volken, en bij uwe verheffing worden de natiën verstrooid<note n="556">De rede, door de vorige bede afgebroken, gaat hier voort en is weder tot de Assyriërs gericht. Voor de stem des engels, des verderfengels, zie XXXVII 36; Hebr. ‘voor den dreunenden galm’, dit ziet op Gods verheffing of nadering ten gerichte onder het gerommel van den donder.</note>.</verse>

<verse osisID="Isa.33.4"> En samengeraapt zal worden uw buit, gelijk de sprinkhaan wordt vergaard, als wanneer kuilen daarmede gevuld worden<note n="557">Evenals men sprinkhanen in kuilen zonder moeite vergaart, zoo zullen de burgers van Jerusalem, na de vernietiging van Sennacherib's leger, buit in overvloed samenrapen. Naar den grondtekst worden Jerusalem's burgers vergeleken met een zwerm sprinkhanen, die op de landerijen aanvallen. Zie v. 23.</note>.</verse>

<verse osisID="Isa.33.5"> Hoog verheven is de Heer, want Hij woont in den hooge; Hij heeft Sion vervuld met recht en gerechtigheid<note n="558">Hoog verheven door dat gericht, waardoor Hij zich als den machtigen God toont. Met recht enz. zie XXXII 16; de vrucht dier verlossing was de bekeering des volks, welke de profeet in v. 6, tot Jerusalem sprekend, in bijzonderheden beschrijft.</note>.</verse>

<verse osisID="Isa.33.6"> En er zal trouw zijn in uwe tijden, rijkdom aan heil, wijsheid en kennis; de vreeze des Heeren, dat is zijn schat.</verse>

<verse osisID="Isa.33.7"> Zie, die het zien, schreien buiten, de boden des vredes weenen bitter<note n="559">De profeet keert terug tot v. 1. Die het zien (naar het Hebr. volgens velen: ‘hunne leeuwen Gods’ of helden, zie II Reg. XXIII 20), die ooggetuigen waren geweest der in Juda door Sennacherib aangerichte verwoesting, de boden, die, om vrede te bekomen, aan den Assyriër de geëischte schatting hadden gebracht, schreien bij hun terugkeer om zijne trouweloosheid (zie noot 1) en de verwoesting des lands.</note>.</verse>

<verse osisID="Isa.33.8"> Verstoord zijn de wegen, verdwenen is de voetganger langs het pad, verbroken is het verdrag; omvergeworpen heeft hij de steden, niet geteld de menschen.</verse>

<verse osisID="Isa.33.9"> Het land treurt en kwijnt weg; de Libanon schaamt zich en verwelkt; en Saron is geworden als een woestijn, en uitgeschud werd Basan en de Karmel<note n="560">Geheel het land, van het noorden (de Libanon) tot het westen (de vlakte van Saron en de berg Karmel), was het leger van Sennacherib verwoestend doorgetrokken; ook in het Overjordaansche hadden zijne troepen Basan uitgeschud of leeggeplunderd.</note>.</verse>

<verse osisID="Isa.33.10"> Nu zal Ik opstaan, spreekt de Heer, nu zal Ik Mij verheffen, nu zal Ik Mij verhoogen<note n="561">Nu de nood ten hoogste is gestegen en Juda zijne hulpeloosheid ten volle kent.</note>.</verse>

<verse osisID="Isa.33.11"> Gij zijt zwanger van gloed, stoppelen zult gij baren; uw eigen adem zal als een vuur u verslinden<note n="562">Een zegevierende uitroep tegen Assur. Zwanger van gloed, d.i. van toorn en wraaklust om Juda te verteren; maar ijdel zijn al uwe plannen en tot uw eigen verderf: stoppelen zult gij baren, voedsel voor het vuur, dat, door uw eigen adem aangeblazen, u zal verslinden. Dit wordt in het volgende vers nog duidelijker geschilderd, waar de volken de verschillende volksstammen van het groote Assyrische rijk beteekenen.</note>.</verse>

<verse osisID="Isa.33.12"> En de volken zullen zijn gelijk asch uit den brand, gelijk bijeengeraapte doornen door het vuur verbrand worden<note n="563">De zin van het Hebr. is: De volken zullen als ongebluschte kalk branden, als afgekapte doornen vuur vatten.</note>.</verse>

<verse osisID="Isa.33.13"> Hoort, gij die verre zijt, wat Ik gedaan heb! En erkent, gij die nabij zijt, mijne sterkte<note n="564">Die verre zijt, zie de vervulling II Par. XXXII 22, 23; die nabij zijt, in Juda, zoowel de zondaars (v. 14), als de rechtvaardigen (v. 15 en volg.).</note>.</verse>

<verse osisID="Isa.33.14"> Verschrikt worden op Sion de zondaren, siddering grijpt de hui-</verse> 
<verse osisID="Isa.33.1">chelaars aan! Wie van u zal kunnen wonen bij verslindend vuur, wie van u zal wonen bij eeuwige vlammen<note n="565">Het wraakgericht over Assur zal de zondaren in Jerusalem vervullen met heilige vreeze voor Gods oordeelen. Verschrikt vragen zij zich af: Wie ‘van ons’ (Hebr.) zal enz. Immers God is ook voor zijn zondig volk ‘een verslindend vuur’ (Deut. IV 24); vgl. XXXI 9. Het antwoord op de vraag volgt in v. 15. Zie Ps. XXIII 3, volg.</note>?</verse>

<verse osisID="Isa.33.15"> Wie in gerechtigheid wandelt en waarheid spreekt, wie gewin door afpersing verwerpt en van zijne handen alle geschenk afschudt, wie zijne ooren stopt om van bloedvergieten niet te hooren en zijne oogen sluit om geen kwaad te zien<note n="566">De profeet beschrijft den rechtvaardige (vgl. Ps. XIV) en stelt hem tegenover de grooten van Jerusalem, die destijds zich aan al de hier genoemde ongerechtigheden schuldig maakten. Gerechtigheid, het meervoud der Vulgaat (in justitiis) ziet op de vele eischen door de gerechtigheid gesteld; van bloedvergieten hooren is luisteren naar hen, die door woord of voorbeeld tot doodslag of gewelddadigheden aanzetten.</note>.</verse>

<verse osisID="Isa.33.16"> Die zal in de hoogte wonen, burchten op rotsen zijn zijn verheven verblijf; brood wordt hem gegeven, water heeft hij altoos<note n="567">Het loon der deugd is veiligheid onder Gods hoede, hier, op de wijze der Psalmen (zie Ps. XVII noot 3), als een wonen op ontoegankelijke hoogten, in op steile rotsen gebouwde burchten geschilderd; daar is men veilig tegen alle aanslagen. De belofte van Gods zegeningen wordt uitgedrukt door de woorden brood enz. met het oog op de aanstaande belegering.</note>.</verse>

<verse osisID="Isa.33.17"> Den koning in zijnen luister zullen zijne oogen zien, aanschouwen zullen zij het land in wijden omvang<note n="568">Den thans in treurgewaad gehulden koning (XXXVII 1) zullen zijne oogen, de oogen van den rechtvaardige, in zijn koninklijken luister aanschouwen, en het thans door de vijanden benauwde en ingesloten land in wijden omvang overal veilig zien.</note>.</verse>

<verse osisID="Isa.33.18"> Uw hart zal de vreeze overpeinzen: Waar is de geletterde? Waar hij, die de woorden der wet woog? Waar de leeraar der kleinen<note n="569">Het doorgestane leed zullen zij na hunne verlossing met blijdschap herdenken. De geletterde, de waanwijze (zie XXXI noot 2), die in zijne wijsheid den raad gaf om Egypte's hulp in te roepen, zal beschaamd zich verbergen, vgl. XXIX 14; die de woorden der wet woog, de valsche leeraar der wet, die voorgaf ieder woord zorgvuldig te wegen, de leeraar der kleinen, der kleinmoedigen - zij allen zijn dan ondanks hunne wijsheid te schande geworden; vgl. XXIX 10. Volgens sommigen wordt I Cor. I 20 hierop gezinspeeld. In den grondtekst zien deze woorden op de Assyriërs, wier aftocht men nauwelijks kan gelooven: ‘Waar is de sopheer’, de schrijver, waarschijnlijk de invorderaar der schatting, ‘waar de sjokeel’, de weger, die het te betalen goud en zilver afwoog en keurde, ‘waar hij, die de torens telde’, te weten de vestingwerken van Jerusalem, welke de genade van den overwinnaar in het land nog dulden zou?</note>?</verse> 


<verse osisID="Isa.33.19"> Het onbeschaamde volk zult gij niet meer zien, het volk diep van spraak - zoodat gij de radheid zijner tong niet kondet verstaan - waarin geen wijsheid is<note n="570">Zie XXVIII 11. Diep om de uitspraak of de onverstaanbaarheid van het Assyrisch. De radheid, Hebr.: ‘het stamelen’; zie XXVIII noot 8. Waarin, in welke taal, voor het Hebreeuwsche volk onverstaanbaar, geen wijsheid scheen te zijn.</note>.</verse>

<verse osisID="Isa.33.20"> Aanschouw Sion, de stad onzer hoogtijden! Uwe oogen zullen Jerusalem zien, een rijke woonstede, een tent, die geenszins kan worden opgebroken! Neen, hare pinnen zullen niet worden uitgetrokken in eeuwigheid, en al hare koorden zullen nimmer breken<note n="571">Het woord is gericht tot de van v. 15 af toegesproken getuigen der toekomstige heerlijkheid van Jerusalem. De stad wordt hier geprezen als de immer blijvende zetel van den waren godsdienst volgens Gods eeuwige beloften. Zij heet naar het Hebr.: ‘de stad onzer samenkomst’, waarin het volk op de hoogtijden bijeenkomt, eene zinspeling op den ‘ohel moʽeed’ (zie Exod. XXVII noot 18), de tent der samenkomst, den naam van den Mosaïschen tabernakel. Hierop ziet ook de volgende beschrijving eene tent enz., welke de onvergankelijkheid van Sion schildert, niet van het stoffelijke Sion, dat (zie Mich. III 12) zal verwoest worden, maar van het geestelijke, de Kerk van Christus.</note>.</verse>

<verse osisID="Isa.33.21"> Want heerlijk alleen dáár is onze Heer: het is een oord van stroomen, zeer wijde en breede rivieren, waar geen roeischip door zal varen, en waar geen groote galei kan oversteken<note n="572">De Heer zal zijne volle heerlijkheid alleen in Sion openbaren, door die heilige plaats op bijzondere en zichtbare wijze te beschermen; hierdoor zal Jerusalem worden, evenals Ninive en Babylon, als een door stroomen en breede rivieren beschermde stad, op welker stroomen echter geen vijandelijk schip het wagen durft te kruisen. Het is een zinnebeeldige schildering van Gods bescherming, want in werkelijkheid zou dat rondom het aardsche Jerusalem nimmer kunnen verwezenlijkt worden om zijne geographische ligging.</note>.</verse>

<verse osisID="Isa.33.22"> Want de Heer is onze rechter, de Heer onze wetgever, de Heer onze koning; Hij, Hij zal ons redden.</verse>

<verse osisID="Isa.33.23"> Slap hangen uwe touwen, en ze kunnen geen weerstand bieden; zoo is uw mast, dat gij den wimpel niet kunt ontplooien. Alsdan verdeelt men den buit van het overvloedige roofgoed; lammen plunderen den buit.</verse>

<verse osisID="Isa.33.24"> En geen nabuur zal zeggen: Ik ben ziek; het volk, dat daar woont, weggenomen wordt zijne ongerechtigheid<note n="573">Aan het slot herhaalt de profeet het in dit hoofdstuk voorspelde: Jerusalem's vernedering en Assur's plotselingen val. Het thans moedelooze en machtelooze Jerusalem wordt, met zinspeling op de statige galei van v. 21, vergeleken met een slecht opgetuigd schip, dat slappe touwen en een waggelenden mast heeft. Maar wanneer de nood het hoogst is gestegen, alsdan zal plotselijk Assur verdwijnen en diens rijke buit zonder gevaar kunnen geplunderd worden, zoodat ook lammen enz. Geen nabuur, Hebr. ‘burger’; de zin is: Jerusalem's burgerij zal van hare kwalen en ellende genezen zijn, want de oorzaak daarvan, de ongerechtigheid, zal worden weggenomen; de tuchtiging immers zal de zondaars deels wegvagen, deels verbeteren.</note>.</verse>

</chapter>


<chapter osisID="Isa.34">
 

<title>Hoofdstuk XXXIV.</title><p>Het eindgericht over de zondige wereld (v. 1-4), over Edom, als vertegenwoordiger der vijanden Gods (v. 5-17).</p>


<verse osisID="Isa.34.1"> Treedt nader, gij natiën, en hoort! En gij, volkeren, luistert! Hoore de aarde en hare volheid, het aardrijk en al zijn voortbrengsel<note n="574">Evenals de gerichten over de heidensche volken (XXIV-XXVII) zoo ook eindigen de profetieën betreffende Sion (XXVIII-XXXII) met het gericht over de van God afvallige wereld (XXXIV) en de verlossing van het Sionsvolk (XXXV). Beide tafereelen waren tot waarschuwing van Juda, maar moeten ook ons allen bezielen met vreeze voor Gods oordeelen en met vertrouwen op zijne barmhartigheid. - Al zijn voortbrengsel (Septuagint: ‘al het volk dat daarop is’) is even algemeen als hare volheid en omvat menschen, dieren en planten. Want de gansche bezielde en onbezielde schepping heeft belang bij het volgende wereldgericht.</note>!</verse>

<verse osisID="Isa.34.2"> Want de verbolgenheid des Heeren is over alle volken en zijne woede over al hunne krijgsmacht; ten doode heeft Hij hen gedoemd en hen overgegeven ter slachting.</verse>

<verse osisID="Isa.34.3"> Hunne verslagenen liggen weggeworpen, en van hunne lijken gaat een stank op, de bergen smelten weg van hun bloed<note n="575">Eene dichterlijke hyperbole, die de strengheid van Gods wraakgerichten aanschouwelijk teekent. Vgl. Joël II 20.</note>.</verse>

<verse osisID="Isa.34.4"> En het gansche heer der hemelen taant, en samengerold als een boekrol worden de hemelen, en geheel hun heer valt af, gelijk het blad afvalt van den wingerd en van den vijgeboom<note n="576">Zie Matth. XXIV 29 en II Petr. III 10. De almachtige God, die bij de schepping het uitspansel als een boekrol ontrolde, zal aan het einde der dagen de hemelen weder samenrollen, en hun heer, d.i. zon, maan en sterren, als de bladeren aan de boomen, doen afvallen. Wat eene forsche schildering van Gods almacht in zijn wraakgericht! Vgl. Apoc. VI 13, 14.</note>.</verse> 


<verse osisID="Isa.34.5"> Want dronken werd in den hemel mijn zwaard: zie, op Idumea vaart het neder en over het volk mijner slachting ten gerichte<note n="577">Het zwaard Gods, het zinnebeeld zijner straffende gerechtigheid, werd dronken van het bloed der vijanden (vgl. Deut. XXXII 42) in den hemel, reeds eer het op aarde dat bloed gedronken heeft; m.a.w. Gods gerechtigheid, door de zonden uitgedaagd, heeft het wraakgericht over zijne vijanden besloten en dat besluit des Heeren is even gewis alsof het reeds volvoerd ware. Het vaart neder op Idumea, het land der vijanden van Gods volk (zie Am. I noot 24), het volk mijner slachting, Hebr.: ‘van mijn ban’. Edom is ook hier de verpersoonlijking van alle God weerstrevende macht; zie LXIII 1; Abd. v. 15.</note>.</verse>

<verse osisID="Isa.34.6"> Het zwaard des Heeren is verzadigd van bloed, het heeft zich gemest met vet, met het bloed van lammeren en van bokken, met het bloed van gemergde rammen; want een offerfeest houdt de Heer te Bosra en een groote slachting in het land Edom<note n="578">De Edomieten worden hier voorgesteld als offerdieren, met welker bloed en vet God een offermaaltijd viert. Bosra was destijds de hoofdstad van Edom; zie Am. I noot 26.</note>.</verse>

<verse osisID="Isa.34.7"> En nedervallen zullen eenhoorns met hen en stieren met de sterken<note n="579">Met hen, d.i. met de in v. 6 genoemde lammeren enz. Eenhoorns, het Hebr. vertaalt men veelal: ‘buffels’, en verder: ‘varren met de sterken’, d.i. met de sterke stieren; vgl. Jer. VIII 16. Tegenover de drie namen van klein vee (v. 6) beteekenen hier de drie namen van groot rundvee de Edomietische grooten.</note>; dronken zal hun land worden van het bloed en hun grond van het vet der gemesten.</verse>

<verse osisID="Isa.34.8"> Want het is de dag van de wrake des Heeren, het jaar der vergelding van het recht aan Sion<note n="580">God zal Sion's vijanden slaan om aan zijn volk recht te verschaffen en voor het geleden onrecht voldoening te geven.</note>.</verse>

<verse osisID="Isa.34.9"> Dan veranderen zijne beken in pek en zijn grond in zwavel, en zijn land wordt tot brandend pek<note n="581">Het wraakgericht over Edom zal herinneren aan dat over het nabijgelegen Sodoma en Gomorrha. Vgl. Gen. XIX 24.</note>.</verse>

<verse osisID="Isa.34.10"> Nacht noch dag wordt het gebluscht, voor immer stijgt zijn rook omhoog, van geslacht tot geslacht zal het woest liggen, in de eeuwen der eeuwen zal niemand er doorgaan<note n="582">Vier telkens sterkere uitdrukkingen om het immerdurende van Gods vervloeking over Edom te beteekenen</note>.</verse> 


<verse osisID="Isa.34.11"> En bezit daarvan nemen pelikaan en egel; reiger en raaf zullen daar huizen; en daarover zal gespannen worden het meetsnoer ter vernietiging en het paslood ter verwoesting<note n="583">Vgl. XIII 20-22; XIV 23; Soph. II 14. Het Hebr. ‘jansôf’, hier en Lev. XI 17, Deut. XIV 16 door Vulgaat en Septuag. met ibis, een watervogel, reiger, vertaald, is volgens de Chald. paraph. en de meeste nieuweren een soort van uil. Meetsnoer en paslood, werktuigen ter opbouwing, zullen door God gebezigd worden ter vernietiging en ter verwoesting; want deze zal geschieden naar maat en regel van strenge rechtvaardigheid. Vgl. XXVIII 17.</note>.</verse>

<verse osisID="Isa.34.12"> Zijne edelen zullen daar niet meer zijn; om eenen koning zullen zij veeleer roepen, en al zijne vorsten zullen te niet gaan<note n="584">Edom's ondergang is ook daarom onherstelbaar, omdat zijne edelen en vorsten zullen vernietigd zijn; in den nood zal men vergeefs roepen om eenen koning. Hebr.: ‘zijne edelen - aldaar zullen zij geen koning meer uitroepen’; vgl. Gen. XXXVI noot 11.</note>.</verse>

<verse osisID="Isa.34.13"> En in zijne huizen schieten doornen op, en netels en distelen in zijne vesten, en het wordt een leger voor de draken en een weide voor de struisen.</verse>

<verse osisID="Isa.34.14"> En de duivelen ontmoeten er de onocentauren, en woudgeesten roepen elkander toe; daar legert het nachtspook en vindt er zijne rustplaats<note n="585">Zie over de uiteenloopende vertaling en de beteekenis der Hebr. namen van dieren XIII noot 15. Duivelen en onocentauren is overgenomen uit de Septuagint. Voor lamia heeft de grondtekst lilith, volgens de fabels der rabbijnen een vrouwelijk nachtspook, dat het vooral op kinderen gemunt heeft.</note>.</verse>

<verse osisID="Isa.34.15"> Daar heeft de egel zijn hol en voedt zijne jongen en wroet in het rond en koestert ze in diens schaduw<note n="586">Hebr.: ‘Daar nestelt de pijlslang en legt eieren en broedt ze uit en koestert (haar broed) in de schaduw’ van haar hol.</note>; daar verzamelen zich de gieren, de eene bij den anderen.</verse>

<verse osisID="Isa.34.16"> Onderzoekt naarstiglijk in het boek des Heeren en leest: niet één hunner ontbrak, de eene mist den anderen niet; want wat van mijnen mond uitgaat, heeft Hij gelast, en zijn geest zelf heeft ze bijeengebracht.</verse>

<verse osisID="Isa.34.17"> En Hij zelf heeft voor hen het lot geworpen, en zijne hand heeft het hun toebedeeld naar het meetsnoer; voor eeuwig zullen zij het bezitten, van geslacht tot geslacht zullen zij daar wonen<note n="587">Het woord is gericht tot hen, die den ondergang van Edom zouden beleven, opdat zij wat in het boek des Heeren, d.i. in Isaias' profetie, is opgeteekend, met de werkelijkheid vergelijken en zich zóó overtuigen zouden, dat niet één dier voorspelde monsters ontbreekt. Want wat de profeet voorspeld heeft, volbrengt God zelf; Hij zal die monsters bijeenbrengen en aan hen, als aan een nieuwe volksplanting, het land van Edom door het lot en naar het meetsnoer (op de bij landverdeeling gebruikelijke wijze; vgl. Num. XXVI 55; Jos. XVIII), toebedeelen tot hun eigendom. Nimmer zal Edom hersteld worden, maar immer en eeuwig eene woestenij blijven, zie Mal. I 4.</note>.</verse>

</chapter>


<chapter osisID="Isa.35"> 
 

<title>Hoofdstuk XXXV.</title><p>Het geluk en de zaligheid der geloovigen.</p>


<verse osisID="Isa.35.1"> Verblijden zal zich het woeste en onbegaanbare land, en juichen zal de wildernis, en bloeien zal zij als de lelie.</verse>

<verse osisID="Isa.35.2"> Welig zal zij groeien, en juichen zal zij in vreugde en in lofgezang; de heerlijkheid van den Libanon is haar gegeven, de pracht van den Karmel en van Saron; zij zullen zien de heerlijkheid des Heeren en den luister van onzen God<note n="588">In tegenstelling met de straffen der goddeloozen (XXXIV) schildert hier Isaias het geluk van Gods dienaren reeds in dit leven, maar vooral in de zalige eeuwigheid. Gelijk daar het vruchtbare land van Edom veranderd werd in een woestijn, zoo zal thans het woeste land in een heerlijken bloemtuin worden omgeschapen en alles, wat Palestina heerlijks heeft, in zich vereenigen: de heerlijkheid van den met trotsche ceders en welriekende heesters begroeiden Libanon, de pracht van den vruchtbaren Karmel en van het welige landschap Saron (zie XXXIII 9; XXIX 17). Zij, die in bloeiende en vruchtbare velden herschapen woestijnen, zullen in die schoonheid en vruchtbaarheid eene afstraling zien van Gods heerlijkheid en luister. Deze zinnebeeldige voorstelling der zaligheid van Gods dienaren zal in zekere mate ook werkelijkheid worden, want de onbezielde schepping zal deelen in de verheerlijking der kinderen Gods.</note>.</verse>

<verse osisID="Isa.35.3"> Versterkt de slappe handen en bevestigt de wankelende knieën<note n="589">Laat u door de rampen niet ontmoedigen, maar schept moed uit de beschouwing der toekomende heerlijkheid en vreugde.</note>.</verse>

<verse osisID="Isa.35.4"> Zegt aan de kleinmoedigen: Schept moed en vreest niet! Zie, uw God zal de wraak brengen der vergelding<note n="590">Hebr.: ‘zal komen met wraak en vergelding Gods’, d.i. met vergeldende wraak over zijne vijanden.</note>, God zelf zal komen en Hij zal u verlossen!</verse>

<verse osisID="Isa.35.5"> Dan zullen de oogen der blinden ontsloten worden, en de ooren der dooven zullen opengaan.</verse>

<verse osisID="Isa.35.6"> Dan zal de lamme springen als een hert, en de tong der stommen zal ontbonden zijn; want in de woestijn zijn wateren ontsprongen en stroomen in de wildernis<note n="591">De zegeningen der verlossing worden geschilderd als eene volmaakte genezing der geestelijke gebreken, waarvan XXIX 9, volg. sprake was; zie XXXII 3, 4. Dit werd eerst ten volle bewaarheid, toen in Christus ‘God zelf kwam om ons te verlossen’ (v. 4) en door zijne leer en zijne wonderen de ziekten der ziel en des lichaams genas; vgl. Matth. XI 5. Want.... wateren enz., eene zinspeling op Exod. XVII 6; die wateren, zie XII 3, zijn als de bron der in v. 1, 2 geschilderde vruchtbaarheid.</note>.</verse>

<verse osisID="Isa.35.7"> En dat dor was, zal worden tot een meer, en het dorstige tot waterbronnen. In de holen, waarin vroeger draken woonden, zal het groen opspruiten van riet en bies<note n="592">Dat dor was, d.i. de dorre woestijn; het Hebr.: ‘de Sjarab’ beteekent ook dat niet zeldzame verschijnsel, hetwelk in de woestijn vele reizigers bedriegt, wanneer ten gevolge van eene bijzondere wijze van straalbreking de vlakte in de verte op een waterplas gelijkt. Die schijn zal werkelijkheid, de sjarab een werkelijke waterplas worden. Draken, Hebr.: ‘tannim’, zie XIII noot 15.</note>.</verse>

<verse osisID="Isa.35.8"> En daar zal een baan zijn en een weg, en de heilige weg zal hij heeten; geen onreine zal daarop gaan; en deze zal voor u de rechte weg zijn, zoodat oowijzen daarop niet verdwalen.</verse>

<verse osisID="Isa.35.9"> Daar zal geen leeuw zijn, en geen boosaardig dier zal hem betreden noch daar worden aangetroffen; en wandelen zullen er de verlosten.</verse>

<verse osisID="Isa.35.10"> En de vrijgekochten door den Heer zullen wederkeeren en naar Sion komen met lofgezang, en eeuwige blijdschap op hunne hoofden, vreugde en blijdschap vallen hun ten deel, en vlieden zullen smart en gezucht<note n="593">De Heer zal door de woeste streken, welke het in de ballingschap verstrooide volk van zijn vaderland scheiden, een baan en een weg bereiden, langs welke de door het gericht gelouterden en geheiligden veilig kunnen wederkeeren naar Sion. Deze weg echter is slechts een zinnelijke voorstelling van den heiligen weg, dien de door den Heer verlosten en vrijgekochten veilig zullen bewandelen om te komen naar Sion, de woonplaats van onverstoorbare vreugde. Bedoeld is de weg van Gods geboden, door den Verlosser duidelijk en veilig en gemakkelijk gemaakt, daar Hij zelf ‘de weg en de waarheid is’, die voert tot het eeuwige ‘leven’ Joan XIV 6.</note>.</verse>

</chapter>


<chapter osisID="Isa.36"> 
 

<title>Hoofdstuk XXXVI.</title>
<p>Sennacherib's leger voor Jerusalem vordert hoonend en godslasterend de overgave der stad.</p>


<verse osisID="Isa.36.1"> En het geschiedde in het veertiende jaar van koning Ezechias<note n="594">De profeet verhaalt hier de gebeurtenissen, welke in zijn eerste boek, vooral van hoofdstuk XXVIII af, voorspeld zijn: de tuchtiging van zijn volk door de Assyriërs en dezer plotselinge nederlaag voor Jerusalem. Over de aanleiding tot dien krijgstocht van Sennacherib is gesproken in de Inleiding bl. 17 aan het einde, over de gevolgen daarvan voor Juda en inzonderheid voor Jerusalem XXII noot 1 en XXXIII noot 1. Zie voor dit en het volgende hoofdstuk de aanteekeningen op IV Reg. XVIII 13 - XIX 37, waar dit verhaal ongeveer in dezelfde woorden, met enkele bijzonderheden verrijkt, voorkomt. In het veertiende jaar moet waarschijnlijk staan aan het begin van hoofdstuk XXXVIII.</note>, dat Sennacherib, de koning der Assyriërs, optoog tegen al de versterkte steden van Juda en ze innam.</verse>

<verse osisID="Isa.36.2"> En de koning der Assyriërs zond den Rabsaces<note n="595">Rabsaces is de ambtsnaam van een krijgsoverste; het verhaal van IV Reg. noemt nog anderen.</note> van Lachis naar Jerusalem tot koning Ezechias met een sterke legermacht, en hij hield stand bij de waterleiding van den Oppervijver aan den weg van het Vollersveld<note n="596">Vgl. VII 3. Opmerkelijk is het, dat juist ter plaatse, waar Achaz, steunend op de hulp der Assyriërs, de reddende hand van Jehova ongeloovig had afgewezen, het legerhoofd der Assyriërs tegen Jerusalem stelling nam en iconing en volk beschimpte.</note>.</verse>

<verse osisID="Isa.36.3"> En Eliacim, de zoon van Helcias, de hofmeester, en Sobna, de schrijver, en Joahe, de zoon van Asaph, de kanselier, gingen tot hem.</verse>

<verse osisID="Isa.36.4"> En de Rabsaces zeide tot hen: Zegt aan Ezechias: Dit zegt de groote koning, de koning der Assyriërs: Wat vertrouwen is dit, waarmede gij vertrouwt?</verse>

<verse osisID="Isa.36.5"> Of op welk plan of op welke kracht bereidt gij u tot opstand<note n="597">Duidelijker is hier IV Reg. XVIII 20.</note>? Op wien stelt gij vertrouwen, dat gij van mij zijt afgevallen?</verse>

<verse osisID="Isa.36.6"> Zie, gij stelt vertrouwen op dien gebroken rieten stok, op Egypte, die, als iemand daarop leunt, in zijne hand dringt en ze doorboort: zoo is Pharao, de koning van Egypte, voor allen, die op hem vertrouwen stellen!</verse> 


<verse osisID="Isa.36.7"> Bijaldien gij mij antwoordt: Op den Heer, onzen God, betrouwen wij - is Hij het niet, wiens hoogten en altaren Ezechias heeft weggenomen, terwijl hij tot Juda en Jerusalem zeide: Voor dit altaar zult gij aanbidden?</verse>

<verse osisID="Isa.36.8"> En nu, geef u over aan mijnen heer, den koning der Assyriërs, en ik zal u twee duizend paarden geven, en gij zult van uwen kant geen ruiters daarvoor kunnen leveren.</verse>

<verse osisID="Isa.36.9"> En hoe zult gij het aangezicht kunnen verdragen van een bestuurder over een enkele plaats onder de geringste dienaren mijns heeren? Bijaldien gij vertrouwen stelt op Egypte, op wagens en op ruiters<note n="598">Volgens IV Reg. XVIII 24: ‘En hoe kunt gij weerstand bieden aan een enkelen landvoogd uit de geringste dienaren mijns heeren? Of stelt gij uw vertrouwen op Egypte om wagens en ruiters’?</note>,</verse>

<verse osisID="Isa.36.10"> nu dan - ben ik soms buiten 's Heeren toedoen opgetogen tegen dit land om het te verdelgen? De Heer heeft tot mij gezegd: Trek op tegen dit land en verdelg het!</verse>

<verse osisID="Isa.36.11"> En Eliacim en Sobna en Joahe zeiden tot den Rabsaces: Spreek tot uwe dienaren in de Syrische taal, want wij verstaan ze; spreek niet tot ons in het Judeesch voor de ooren des volks, dat op den muur is.</verse>

<verse osisID="Isa.36.12"> En de Rabsaces zeide tot hen: Is het dan tot uwen heer en tot u, dat mijn heer mij gezonden heeft om al deze woorden te spreken? En niet veeleer tot de mannen, die op den muur zitten om hunnen drek te eten en het water hunner voeten<note n="599">Zie VII noot 17. Vgl. IV Reg. XVIII 27.</note> met ulieden te drinken?</verse>

<verse osisID="Isa.36.13"> En de Rabsaces hield stand en riep met luider stem in het Judeesch en zeide: Hoort de woorden van den grooten koning, den koning der Assyriërs!</verse>

<verse osisID="Isa.36.14"> Dit zegt de koning: Laat Ezechias u niet misleiden, want hij kan u niet redden.</verse>

<verse osisID="Isa.36.15"> En laat Ezechias u geen vertrouwen inboezemen op den Heer, zeggende: Reddend zal de Heer ons verlossen; geenszins zal deze stad worden overgegeven in de handen van den koning der Assyriërs.</verse>

<verse osisID="Isa.36.16"> Luistert niet naar Ezechias, want dit zegt de koning der Assyriërs: Maakt met mij vriendschap<note n="600">De Hebr. zegswijze facere benedictionem beteekent vriendschap of vrede sluiten, wat onder wederkeerige heilwenschen geschiedde.</note> en gaat uit tot mij en eet, ieder van zijnen wijnstok en ieder van zijnen vijgeboom, en drinkt, ieder het water van zijne bron,</verse>

<verse osisID="Isa.36.17"> totdat ik kom en u medeneem naar een land, dat is gelijk uw land, een land van koren en wijn, een land van brood en wijngaarden<note n="601">In IV Reg. XVIII 32 wordt er bijgevoegd: ‘een land van olijven en olie en honig, en leven zult gij en niet sterven’.</note>.</verse>

<verse osisID="Isa.36.18"> Laat Ezechias u niet bedriegen, zeggende: De Heer zal ons redden! Hebben dan de goden der volkeren ieder zijn land gered uit de hand van den koning der Assyriërs?</verse>

<verse osisID="Isa.36.19"> Waar is de god van Emath en van Arphad? Waar is de god van Sepharvaïm<note n="602">Zie X 8-11.</note>? Hebben zij<note n="603">Zij, de goden van Samaria.</note> Samaria gered uit mijne hand?</verse>

<verse osisID="Isa.36.20"> Wie is er onder al de goden dier landen, die zijn land gered heeft uit mijne hand, dat de Heer Jerusalem zou redden uit mijne hand?</verse>

<verse osisID="Isa.36.21"> En zij zwegen stil en antwoordden hem geen woord; want de koning had gelast, zeggende: Antwoordt hem niet!</verse>

<verse osisID="Isa.36.22"> En Eliacim, de zoon van Helcias, de hofmeester, en Sobna, de schrijver, en Joahe, de zoon van Asaph, de kanselier, kwamen tot Ezechias, met gescheurde kleederen, en boodschapten hem de woorden van den Rabsaces.</verse>

</chapter>


<chapter osisID="Isa.37"> 
 

<title>Hoofdstuk XXXVII.</title><p>Isaias bemoedigt den korting (v. 1-7). Eisch van Sennacherib (v. 8-13). Gebed van Ezechias (v. 14-20). Laatste godspraak over de Assyriërs (v. 21-35). De vervulling (v. 36-38).</p>


<verse osisID="Isa.37.1"> En het geschiedde<note n="604">Zie de aanteekeningen op IV Reg. XIX.</note>, toen koning Ezechias dit hoorde, scheurde hij zijne kleederen en hulde zich in rouwgewaad en ging in het huis des Heeren.</verse>

<verse osisID="Isa.37.2"> En hij zond Eliacim, den hofmeester, en Sobna, den schrijver en de oudsten der priesters, met rouwkleederen bedekt, tot Isaias, den zoon van Amos, den profeet.</verse>

<verse osisID="Isa.37.3"> En zij zeiden tot hem: Dit zegt Ezechias: Een dag van jammer en van tuchtiging en van beschimping is deze dag; want de kinderen zijn gekomen tot aan de geboorte, en er is geen kracht tot baren<note n="605">Wat Isaias voorspeld had VII 17; VIII 8, 21, volg.; XXVIII 18; XXIX 10, volg.; XXXII 9, volg., was in vervulling gegaan. Zij waren als eene, die ondanks de barensweeën niet baren kan; van rampen overstelpt, zagen zij geen uitkomst.</note>.</verse>

<verse osisID="Isa.37.4"> Moge toch de Heer, uw God, de woorden hooren van den Rabsaces, dien de koning der Assyriërs, zijn heer, gezonden heeft om den levenden God te lasteren en te hoonen met woorden, welke de Heer, uw God, gehoord heeft; zend derhalve uw gebed op voor de overblijfselen, die nog worden aangetroffen.</verse>

<verse osisID="Isa.37.5"> En de dienaren van koning Ezechias kwamen tot Isaias.</verse>

<verse osisID="Isa.37.6"> En Isaias zeide tot hen: Dit zult gij zeggen aan uwen heer: Dit zegt de Heer: Vrees niet ten aanzien der woorden, welke gij gehoord hebt, waarmede Mij gelasterd hebben de dienstknechten van den koning der Assyriërs.</verse>

<verse osisID="Isa.37.7"> Zie, Ik zal eenen geest in hem geven, en hij zal eene tijding vernemen, en hij zal terugkeeren naar zijn land, en Ik zal hem doen vallen door het zwaard in zijn land.</verse>

<verse osisID="Isa.37.8"> De Rabsaces nu was terugge- keerd en vond den koning der Assyriërs strijdvoerende tegen Lobna. Want hij had gehoord, dat hij van Lachis was opgebroken.</verse>

<verse osisID="Isa.37.9"> En hij hoorde omtrent Tharaca, den koning van Ethiopië, dat men zeide: Hij is uitgetogen om strijd te voeren tegen u. Toen hij dit vernomen had, zond hij gezanten naar Ezechias, zeggende:</verse>

<verse osisID="Isa.37.10"> Dit zult gij zeggen aan Ezechias, den koning van Juda, en aldus spreken: Laat uw God, op wien gij betrouwt, u niet misleiden, daar gij zegt: Geenszins zal Jerusalem worden overgegeven in de hand van den koning der Assyriërs.</verse>

<verse osisID="Isa.37.11"> Zie, gij hebt alles gehoord, wat de koningen der Assyriërs gedaan hebben aan al de landen, welke zij hebben verwoest; en gij, zoudt gij gered kunnen worden?</verse>

<verse osisID="Isa.37.12"> Hebben de goden der volken hen gered, die mijne vaderen verdelgd hebben: Gozam en Haram en Reseph en de zonen van Eden, die in Thalassar waren?</verse>

<verse osisID="Isa.37.13"> Waar is de koning van Emath en de koning van Arphad en de koning der stad Sepharvaïm, van Ana en Ava?</verse>

<verse osisID="Isa.37.14"> En Ezechias nam den brief uit de hand der gezanten en las hem en ging opwaarts naar het huis des Heeren, en Ezechias legde hem open voor den Heer.</verse>

<verse osisID="Isa.37.15"> En Ezechias bad tot den Heer, zeggende:</verse>

<verse osisID="Isa.37.16"> Heer der heerscharen, God van Israël, die zetelt op de Cherubijnen! Gij zijt God, Gij alleen, over alle koninkrijken der aarde; Gij hebt den hemel en de aarde gemaakt!</verse>

<verse osisID="Isa.37.17"> Neig, Heer, uw oor en luister! Open, Heer, uwe oogen en zie! En hoor al de woorden van Sennacherib, welke hij gezonden heeft om den levenden God te lasteren.</verse>

<verse osisID="Isa.37.18"> In waarheid toch, Heer, ver- woest hebben de koningen der Assyriërs de landen en hunne gewesten<note n="606">Duidelijker in IV Reg. XIX 17: ‘volken verwoest en aller landen’.</note>.</verse>

<verse osisID="Isa.37.19"> En de goden daarvan hebben zij prijsgegeven aan het vuur: want het waren geen goden, maar werken van menschenhanden, hout en steen, en zij hebben die verbrijzeld.</verse>

<verse osisID="Isa.37.20"> En nu, Heer, onze God, red ons uit zijne hand, en mogen alle koninkrijken der aarde erkennen, dat Gij de Heer zijt, Gij alleen!</verse>

<verse osisID="Isa.37.21"> En Isaias, de zoon van Amos, zond tot Ezechias, zeggende: Dit zegt de Heer, de God van Israël: Waarvoor gij Mij gebeden hebt, aangaande Sennacherib, den koning der Assyriërs<note n="607">IV Reg. XIX 20: ‘hetgeen gij tot Mij, aangaande Sennacherib, ..... gebeden hebt, dat heb Ik gehoord’.</note> -</verse>

<verse osisID="Isa.37.22"> dit is het woord, hetwelk de Heer gesproken heeft over hem: Veracht en bespot heeft u de jonkvrouw, de dochter Sion! Achter u heeft zij het hoofd geschud, de dochter Jerusalem!</verse>

<verse osisID="Isa.37.23"> Wien hebt gij gehoond en wien gelasterd, en tegen wien hebt gij uwe stem verheven en de trotschheid uwer oogen opgeslagen? Tegen den Heilige van Israël!</verse>

<verse osisID="Isa.37.24"> Door de hand uwer dienaren hebt gij den Heer gehoond, en gij hebt gezegd: Met de menigte mijner strijdwagens besteeg ik de hoogte der bergen, de toppen van den Libanon; en omhouwen zal ik de verhevenste zijner ceders en zijne uitgelezen dennen, en binnendringen zal ik in de hoogte van zijn hoogsten top, het woud van zijnen Karmel!</verse>

<verse osisID="Isa.37.25"> Ik groef en ik dronk water en ik maakte door de schrede van mijnen voet alle afgedamde kanalen<note n="608">Zie XIX noot 6.</note> droog.</verse>

<verse osisID="Isa.37.26"> Hebt gij niet gehoord, wat Ik voorheen voor hem gedaan heb? Van de oude dagen af heb Ik dit bereid en nu doen komen, en het is geschied tot ontworteling van kampende heuvelen en van versterkte steden<note n="609">Het antwoord des Heeren op Assur's pochen (v. 26-29) is zakelijk ongeveer hetzelfde als in X 15, volg. Duidelijker is vers 26 in IV Reg. XIX 25.</note>;</verse>

<verse osisID="Isa.37.27"> hare inwoners, met ingekorte hand<note n="610">d.i. Machteloos geworden.</note>, sidderden en zijn te schande gemaakt; zij zijn geworden als het kruid des velds en het groen der weide en het gras der daken, dat verdort, eer het rijp wordt.</verse>

<verse osisID="Isa.37.28"> Uw wonen en uw uitgaan en uw ingaan ken Ik, ook uwen waanzin tegen Mij.</verse>

<verse osisID="Isa.37.29"> Toen gij woeddet tegen Mij, steeg uw hoogmoed op tot in mijne ooren; derhalve zal Ik eenen ring leggen in uwe neusvleugels en eenen toom tusschen uwe lippen, en Ik zal u terugvoeren langs den weg, dien gij gekomen zijt.</verse>

<verse osisID="Isa.37.30"> U echter zal dit ten teeken zijn: Eet dit jaar wat vanzelf groeit, en voed u het tweede jaar met ooft<note n="611">Hier richt de profeet het woord tot Ezechias. Volgens IV Reg. XIX 29: ‘Eet dit jaar wat gij vinden zult; in het volgende jaar wat vanzelf opschiet’.</note>; maar in het derde jaar zult gijlieden zaaien en oogsten en wijngaarden planten en de vrucht daarvan eten.</verse>

<verse osisID="Isa.37.31"> En wat gered is van het huis Juda en wat overgebleven is, zal wortel schieten nederwaarts en vrucht dragen opwaarts.</verse>

<verse osisID="Isa.37.32"> Want van Jerusalem zullen overblijfselen uitgaan en redding<note n="612">In IV Reg. XIX 31: ‘wat gered wordt’.</note> van den berg Sion. De ijver van den Heer der heerscharen zal dat doen.</verse>

<verse osisID="Isa.37.33"> Daarom zegt dit de Heer aangaande den koning der Assyriërs: Hij zal niet komen binnen deze stad, en hij zal geen pijl daarin afschieten, en geen schild zal haar bezetten, en geenen wal zal hij rondom haar opwerpen.</verse>

<verse osisID="Isa.37.34"> Den weg, dien hij gekomen is, langs dien zal hij terugkeeren, en deze stad zal hij niet binnentreden, zegt de Heer.</verse> 


<verse osisID="Isa.37.35"> En beschermen zal Ik deze stad, opdat Ik haar redde om mijnentwille en om wille van David, mijnen dienstknecht.</verse>

<verse osisID="Isa.37.36"> De engel des Heeren dan toog uit en versloeg in het legerkamp der Assyriërs honderd vijf en tachtig duizend man. En men stond des morgens vroeg op en zie, zij allen, lijken van dooden waren het.</verse>

<verse osisID="Isa.37.37"> En Sennacherib, de koning der Assyriërs, brak op en trok af en keerde terug, en hij woonde in Ninive.</verse>

<verse osisID="Isa.37.38"> En het geschiedde, toen hij in den tempel Nesroch, zijnen god, aanbad, versloegen hem Adramelech en Sarasar, zijne zonen, met het zwaard, en zij ontvloden naar het land Ararat<note n="613">Volgens IV Reg. XIX 37 ‘der Armeniërs’.</note>; en Asarhaddon, zijn zoon, regeerde in zijne plaats.</verse>


</chapter>


<chapter osisID="Isa.38"> 
 

<title>Hoofdstuk XXXVIII.</title><p>Wonderbare genezing van Ezechias (v. 1-8). Zijn lofzang v. 9-.20</p>


<verse osisID="Isa.38.1"> In die dagen<note n="614">Hetgeen in dit en in het volgende hoofdstuk verhaald wordt, gebeurde vóór den inval en de nederlaag der Assyriërs, waarvan de twee vorige hoofdstukken spreken. Het wordt hier buiten de volgorde der feiten medegedeeld als de historische inleiding tot het Tweede Boek. Zie de Inleiding bl. 17 en 19. In die dagen is derhalve eene vage tijdsbepaling; bedoeld is ‘het veertiende jaar’ van XXXVI 1, omstreeks 713 v.Chr.</note> werd Ezechias doodelijk ziek, en Isaias, de zoon van Amos, de profeet, trad tot hem binnen en zeide tot hem: Dit zegt de Heer: Beschik over uw huis, want gij zult sterven en niet leven.</verse>

<verse osisID="Isa.38.2"> En Ezechias keerde zijn aangezicht naar den muur en bad tot den Heer</verse>

<verse osisID="Isa.38.3"> en zeide: Ik smeek U, Heer, gedenk toch, hoe ik voor U gewandeld heb in getrouwheid en met een volmaakt hart, en wat goed is in uwe oogen, gedaan heb. En Ezechias weende met groot geween.</verse>

<verse osisID="Isa.38.4"> En het woord des Heeren geschiedde tot Isaias<note n="615">Uitvoeriger IV Reg. XX 4.</note>, zeggende:</verse>

<verse osisID="Isa.38.5"> Ga en zeg aan Ezechias: Dit zegt de Heer, de God van David, uwen vader: Ik heb uw gebed gehoord en uwe tranen gezien; zie<note n="616">Vooraf ging de belofte van genezing ‘binnen drie dagen’ IV Reg. XX 5.</note>, Ik zal aan uwe dagen vijftien jaren toevoegen.</verse>

<verse osisID="Isa.38.6"> En uit de hand van den koning der Assyriërs zal Ik u redden en deze stad, en Ik zal haar beschermen<note n="617">‘om mijnentwille en om wille van David, mijnen dienstknecht’ IV Reg. XX 6. - Daarop geschiedde, wat hier beneden v. 21, 22 verhaald wordt. Aldus is het zinverband volgens IV Reg. XX 7, 8.</note>.</verse>

<verse osisID="Isa.38.7"> Dit nu zal voor u het teeken zijn vanwege den Heer, dat de Heer dit woord zal volbrengen, hetwelk Hij gesproken heeft:</verse> 


<verse osisID="Isa.38.8"> Zie, Ik zal de schaduw doen terugkeeren van de lijnen, langs welke zij op den uurwijzer van Achaz is afgedaald door de zon - tien lijnen terug. En de zon keerde tien lijnen terug langs de graden, welke zij was afgedaald<note n="618">Volgens het verhaal van IV Reg. XX 9 liet de profeet aan den koning de keuze om de schaduw tien graden te doen klimmen of te doen terugkeeren. Ezechias koos het laatste, wat op het gebed van den profeet dan ook geschiedde. In plaats van de zon keerde terug heeft IV Reg. XX 11: (de Heer) ‘deed de schaduw terugkeeren’; de zon beteekent dus hier de schaduw van de zon, in zooverre zij zich op den zonnewijzer afteekende.</note>.</verse>

<verse osisID="Isa.38.9"> Schrift van Ezechias, den koning van Juda, toen hij ziek geweest en van zijne ziekte hersteld was<note n="619">Dit schrift of geschreven lied (Septuagint ‘gebed’) van Ezechias, door Isaias opgenomen, schildert eerst de smart en den angst van den lijder en vervolgens zijne dankbaarheid voor de genezing.</note>.</verse>

<verse osisID="Isa.38.10"> Ik sprak<note n="620">Toen de profeet de tijding bracht van mijn aanstaanden dood (zie v. 1).</note>: In het midden mijner dagen zal ik heengaan naar de poorten van het doodenrijk<note n="621">Het doodenrijk, vgl. Gen. XXXVII noot 16, wordt hier gedacht als eene met poorten gesloten vesting waaruit niemand ontkomen kan. Vgl. Ps. CVI 18.</note>. 

Ik derf het overschot mijner jaren<note n="622">Het overschot enz., d.i. de jaren, die ik, aangezien mijn jeugdige leeftijd, nog hoopte te leven.</note>!</verse>

<verse osisID="Isa.38.11"> Ik sprak: Niet meer zal ik den Heere God zien in het land der levenden. 

Niet langer zal ik een mensch aanschouwen noch een bewoner der rust<note n="623">God niet zien in het land der levenden beteekent: Gods weldaden, die Hij in dit leven bewijst, niet meer genieten. Niet langer een mensch aanschouwen, d.i. beroofd worden van het genoegen der menschelijke samenleving; noch een bewoner der rust, d.i. niet meer behooren tot de vrede en rust genietende aardbewoners; Hebr.: (omdat ik zal zijn) ‘bij de bewoners van het doodenrijk’.</note>.</verse>

<verse osisID="Isa.38.12"> Mijn levenstijd wordt weggenomen, en hij wordt opgerold voor mij als eene herderstent<note n="624">Anderen vertalen het Hebr.: ‘mijne woning wordt weggebroken en weggevoerd van mij’ als eene herderstent, die voor een enkelen nacht werd opgeslagen.</note>. 

Afgesneden als door den wever wordt mijn leven; terwijl ik nog aan het weven was, snijdt hij mij af; van den morgen tot den avond zult Gij met mij een einde maken<note n="625">Zijn levensdraad zal plotseling door den wever worden afgesneden. En het woord tot God richtend, klaagt hij: van den morgen tot den avond, d.i. in den loop van dezen dag, eer nog de avond begint, zult Gij aan mijn leven een einde maken; vgl. Job VI 9; VII 6. Het Hebr. wordt door de nieuweren aldus begrepen: ‘ik vouwde mijn leven samen als de wever (die het voltooide weefsel samenvouwt), daar hij (de wever) van den ketting (des weefgetouws) mij afsnijdt’.</note>.</verse> 

<verse osisID="Isa.38.13"> Ik had hoop tot aan den morgen, als een leeuw zoo verbrijzelde Hij al mijne beenderen<note n="626">Vergeefs hoopte ik, dat wellicht de morgen verlichting zou brengen (vgl. Job VII 4); maar nieuwe smart overviel mij zoo geweldig, alsof een leeuw mijne beenderen verbrijzelde.</note>. 

Van den morgen tot den avond zult Gij met mij een einde maken.</verse>

<verse osisID="Isa.38.14"> Als het jong eener zwaluw tjilpe ik, ik kirre als eene duif. 

Afgemat zijn mijne oogen van het opzien naar omhoog. 

Heere, ik lijd geweld, wees borg voor mij<note n="627">Wees borg voor mij: zijn leven wordt bedreigd door den dood, die als een schuldeischer tegen hem optreedt en uit wiens macht God alleen redden kan. Respondere staat voor spondere, wat enkele handschriften te lezen geven.</note>!</verse>

<verse osisID="Isa.38.15"> Wat zal ik zeggen en wat zal Hij mij antwoorden, daar Hij zelf het gedaan heeft?

Overdenken zal ik voor U al mijne jaren in de bitterheid mijner ziel<note n="628">Zijne laatste bede neemt hij als het ware terug, bedenkend, dat God zelf hem die ziekte heeft overgezonden. God toch zal hem antwoorden, dat Hij, als de Heer van leven en dood, aldus met hem om wijze redenen handelt. Daarom aanvaardt Ezechias zijn lijden in den geest van boetvaardigheid, opdat dit lijden zelf zijn gebed zij om genade en ontferming.</note>.</verse>

<verse osisID="Isa.38.16"> Heere, is aldus het leven en bestaat daarin het leven van mijnen geest? Gij moogt mij tuchtigen en Gij zult mij levend maken<note n="629">Si, dat niet in alle handschriften staat, is evenals Matth. XII 10; Luc. XXII 49 enz. een vraagwoord. De zin is: Hebt Gij, o God, zulk een leven van smarten voor den mensch bestemd? Ootmoedig erkent hij de tuchtiging te hebben verdiend en hoopt hij nog leven en gezondheid van God te bekomen.</note>!</verse>

<verse osisID="Isa.38.17"> Zie, in den vrede overkwam mij de bitterste bitterheid<note n="630">Te midden van een bloeiende gezondheid overvielen mij de bitterste smarten. Volgens de Vulgaat begint nu met het tegenstellende tu autem het dankgebed voor de genezing, doch, naar de opvatting van velen, in het Hebr. reeds in v. 15: ‘Wat zal ik zeggen (hoe mijnen dank betuigen)? Hij heeft tot mij gesproken (door Isaias, zie v. 5). Hij zelf heeft het volbracht. In ootmoed wil ik wandelen al mijne jaren om de bitterheid mijner ziel (d.i. om de heilzame tuchtiging). O, Heer, op grond daarvan leeft men weder op en daarin is geheel en al het leven van mijn geest (m.a.w. dat genadige woord van God, zie v. 5, schenkt nieuwen levenslust); Gij wilt mij gezond maken; ja, Gij laat mij leven. Zie, tot vrede (tot heil) overkwam mij de bitterste bitterheid’, d.i. die bittere lijdenssmart.</note>. 

Maar Gij, Gij hebt mijne ziel gered, dat zij niet zoude omkomen; weggeworpen achter uwen rug hebt Gij al mijne zonden<note n="631">De koning erkent, dat zijne genezing eene onverdiende genade is van Gods barmhartigheid. Niet krachtiger kon de volmaakte kwijtschelding der schuld en der straf worden uitgedrukt.</note>!</verse>

<verse osisID="Isa.38.18"> Want niet het doodenrijk prijst U, en niet de dood looft U; niet zij, die ter groeve dalen, verbeiden uwe trouw<note n="632">De dooden kunnen God niet loven op de wijze der levenden; vgl. Ps. VI 6, noot 6; Joan. IX 4. Evenmin verbeiden zij Gods trouw in het vervullen der beloften, welke slechts op levenden betrekking hebben.</note>.</verse>

<verse osisID="Isa.38.19"> Die leeft, die leeft, hij verheerlijkt u, zooals ook ik op dezen dag; de vader geeft aan zijne kinderen kondschap van uwe trouw.</verse>

<verse osisID="Isa.38.20"> Heer, schaf mij heil<note n="633">Gezondheid en krachten.</note>, en onze psalmliederen zullen wij zingen al de dagen van ons leven in het huis des Heeren!</verse>

<verse osisID="Isa.38.21"> En Isaias beval, dat men een koek van vijgen halen en als pleister op het gezwel leggen zou om hem te genezen.</verse>

<verse osisID="Isa.38.22"> En Ezechias zeide: Wat zal het teeken zijn, dat ik zal opgaan naar het huis des Heeren<note n="634">Zie noot 4. Reeds in de Septuagint staan deze verzen buiten hun zinverband.</note>?</verse>

</chapter>


<chapter osisID="Isa.39">
 

<title>Hoofdstuk XXXIX.</title>
<p>Het gezantschap uit Babylon; Ezechias' praalzucht (v. 1-4). De aankondiging der Babylonische ballingschap (v. 5-8).</p>


<verse osisID="Isa.39.1"> Te dien tijde zond Merodach Baladan, de zoon van Baladan, de koning van Babylon, eenen brief en geschenken aan Ezechias; want hij had gehoord, dat deze ziek geweest en hersteld was<note n="635">Zie de aanteekeningen op IV Reg. XX 12-19.</note>.</verse>

<verse osisID="Isa.39.2"> Ezechias nu verblijdde zich om hen en toonde hun de schatkamer van de specerijen en van het zilver en van het goud en van de reukwerken en van den fijnen balsem en al de kasten van zijn huisraad en alles wat zich in zijne schat- kamers bevond<note n="636">Ezechias had dus het zilver zijner schatkamers nog niet besteed voor de zware oorlogsschatting aan de Assyriërs (vgl. IV Reg. XVIII 15, volg.); het hier verhaalde geschiedde ruim tien jaren te voren. Het volgende geen woord, een bekend Hebraïsme, beteekent ‘geen enkele zaak’, zie v. 4.</note>. Geen woord was er, dat Ezechias hun niet toonde, in zijn huis en in geheel zijne heerschappij.</verse>

<verse osisID="Isa.39.3"> Doch Isaias, de profeet, kwam tot koning Ezechias en zeide tot hem: Wat hebben die mannen gezegd, en van waar zijn zij tot u gekomen? En Ezechias sprak: Van een verafgelegen land zijn zij tot mij gekomen, van Babylon.</verse>

<verse osisID="Isa.39.4"> En gene zeide: Wat hebben zij in uw huis gezien? En Ezechias zeide: Al wat er in mijn huis is, hebben zij gezien; geen enkele zaak was er, die ik hun niet toonde, in mijne schatkamers.</verse>

<verse osisID="Isa.39.5"> En Isaias zeide tot Ezechias: Hoor het woord van den Heer der heerscharen!</verse>

<verse osisID="Isa.39.6"> Zie, dagen zullen komen, en weggevoerd zal worden al wat in uw huis is en wat uwre vaderen aan schatten verzameld hebben tot op dezen dag, naar Babylon<note n="637">Zie het aangeteekende op Mich. IV 10; gelijk deze verkondigt ook Isaias, wat hij slechts door goddelijke openbaring kon weten. Want daar Assyrië toen nog oppermachtig was en over Babylonië heerschte, kon volgens menschelijke berekening destijds wel eene Assyrische, geenszins eene Babylonische ballingschap vermoed worden. Zie XIII noot 1.</note>; niet het minste zal er worden achtergelaten, zegt de Heer.</verse>

<verse osisID="Isa.39.7"> En van uwe zonen, die uit u zullen voortkomen, die gij gewinnen zult, zal men er nemen, en zij zullen kamerdienaars zijn in het paleis van den koning van Babylon.</verse>

<verse osisID="Isa.39.8"> En Ezechias zeide tot Isaias: Goed is het woord des Heeren, dat Hij gesproken heeft. En hij zeide: Moge er ten minste vrede en trouw zijn in mijne dagen!</verse>

</chapter>


<chapter osisID="Isa.40"> 
 

<title>Hoofdstuk XL.</title>
<p>Onderwerp van het tweede Boek (1-.2 Inleiding: de wegbereider des Heeren; Gods woord is onvergankelijk; de goede Herder (v. 3-11). Eerste troostrede: heerlijkheid des Scheppers (v. 12-17); nietigheid der afgoden (v. 18-20); grootheid van God, den Heer van hemel en aarde (v. 21-26). Vertroosting van zijn volk (v. 27-31).</p>


<verse osisID="Isa.40.1"> Troost u, troost u, mijn volk, zegt uw God<note n="638">Hebr. en Septuag.: ‘Troost mijn volk’, gij profeten, met de belofte der verlossing. Dit doet hier Isaias in het tweede deel, het Boek der vertroostingen (Eccli. XLVIII 27), waarin hij de verlossing uit de ballingschap, vooral de geestelijke verlossing door den Messias voorspelt. Hierdoor zal de innige verhouding tusschen God en zijn volk (mijn volk, uw God) worden hersteld en de door Osee (I 10; II 1, 24) beloofde tijd van genade aanbreken.</note>.</verse>

<verse osisID="Isa.40.2"> Spreekt tot het hart van Jerusalem en roept haar toe, dat voleindigd is haar kwaad, vergeven is hare ongerechtigheid; zij heeft uit de hand des Heeren ontvangen het dubbele voor al hare zonden<note n="639">Spreekt tot het hart, d.i. vertroost en bemoedigt, zie Osee II 14; roept toe, d.i. verkondigt luide en openlijk. Jerusalem wordt hier beschouwd, gelijk I 1, in zijne letterlijke en typische beteekenis. Dat voleindigd enz., drie troostredenen, welke, na de voorafspraak in v. 3-11, in de volgende driemaal negen hoofdstukken ontwikkeld worden. Kwaad, malitia in dezelfde beteekenis als Joël II 13 (vgl. Matth. VI 34), d.i. de druk der ballingschap; misschien is het een oude schrijffout voor militia, ‘zijn krijgsdienst’ (Hebr.), d.i. de bezwaarlijke tijd van verdrukking, vgl. Job. VII 1. Vergeven, Hebr. ‘uitgeboet’ of ‘verzoend’ door genoegdoening. Het dubbele, d.i. een dubbele maat van zegeningen, voor, Hebr.: ‘in’ of bij, d.i. ondanks, al hare zonden; vgl. Rom. V 20. Volgens anderen tweemaal meer dan zij om hare zonden verdiend had, overeenkomstig Jer. XVI 18 (Hebr.); zoo spreekt Gods liefde, voor welke de gerechte straf als bovenmatig wordt voorgesteld. Vgl. LXI 7.</note>.</verse>

<verse osisID="Isa.40.3"> De stem eens roependen in de woestijn: Bereidt den weg des Heeren, maakt recht in de wildernis de paden van onzen God<note n="640">Luisterend spreekt de profeet: De stem eens roependen, d.i. ik hoor eene stem roepen, in de woestijn (wat wellicht beter bij het volgende gevoegd wordt), ter plaatse waar de weg moet bereid worden. Reizende vorsten in het Oosten werden voorafgegaan door herauten, die het volk opriepen om den weg te bereiden in de ongebaande streken. Hier evenals Ps. LXVII 5 is Jehova die koning; zelf zal Hij aan het hoofd van zijn volk, gelijk bij diens eersten tocht uit Egypte door de woestijn van Arabië (Ps. LXVII 8), uit de Babylonische ballingschap terugkeeren. Die ongebaande woestijn is een beeld van den zedelijken toestand des volks, dat vermaand wordt om zich door vernedering en vertrouwen (v. 4) voor te bereiden tot de verlossing, vooral tot de komst van den menschgeworden God. Door de stem eens roependen, in dezen laatsten zin, is inzonderheid de H. Joannes, de Voorlooper van Christus, bedoeld. Zie de in den tekst aangehaalde plaatsen.</note>.</verse>

<verse osisID="Isa.40.4"> Alle vallei zal verhoogd, en alle berg en heuvel geslecht worden, en wat krom is, zal recht, en wat hobbelig is, tot effen wegen worden.</verse>

<verse osisID="Isa.40.5"> En openbaren zal zich de heerlijkheid des Heeren, en aanschouwen zal het alle vleesch te gader; want de mond des Heeren heeft gesproken<note n="641">Zich openbaren in de verlossing van zijn volk op meer luisterrijke wijze dan bij de verlossing uit Egypte in de wolkzuil (Exod. XIII 21, 22, noot 14), zoodat niet meer Israël alleen, maar alle vleesch, d.i. ieder mensch, de heerlijkheid Gods, zich openbarend in het menschgeworden Woord, aanschouwen en de vruchten daarvan genieten zal. De bevestigende uitspraak want de mond enz. is aan Isaias eigen, zie I 20; XXI 17 enz.</note>.</verse>

<verse osisID="Isa.40.6"> De stem eens sprekenden: Roep! En ik zeide: Wat zal ik roepen? Alle vleesch is gras en al zijne heerlijkheid als de bloem des velds.</verse>

<verse osisID="Isa.40.7"> Verdord is het gras, en afgevallen is de bloem, want de adem des Heeren heeft daarop geblazen. In waarheid, gras is het volk!</verse>

<verse osisID="Isa.40.8"> Verdord is het gras, en afgevallen is de bloem; maar het woord onzes Heeren blijft in eeuwigheid<note n="642">De profeet hoort wederom eene stem, die hem opwekt te roepen, d.i. luide te verkondigen, dat alle menschelijke heerlijkheid ijdel en vergankelijk is, dat daarentegen Gods woord omtrent de openbaring zijner heerlijkheid (v. 5) waar en onvergankelijk is in eeuwigheid. Het volk in v. 7 is zinverwant met alle vleesch in v. 6 en beteekent het gansche menschengeslacht; zie XLII 5.</note>.</verse>

<verse osisID="Isa.40.9"> Klim op een hoogen berg, gij, vreugdebode van Sion! Verhef met kracht uwe stem, gij, vreugdebode van Jerusalem! Verhef haar, vrees niet! Zeg aan de steden van Juda: Ziedaar uw God<note n="643">Die vreugdebode is Isaias, die tevens al de overige profeten vertegenwoordigt. Volgens anderen is de genitief van Sion, van Jerusalem bijstellend, zoodat Sion of Jerusalem zelf de heraut is dier blijde boodschap. Op een hoogen berg, van waar hij den Heer ter verlossing ziet aankomen, zoodat hij met luide stem, zonder vrees voor teleurstelling, diens zekere komst mag aankondigen.</note>!</verse>

<verse osisID="Isa.40.10"> Zie, de Heere God komt met kracht, en zijn arm oefent heerschappij; zie, zijn loon is met Hem, en zijn werk is vóór Hem<note n="644">Met kracht, als een machtige Verlosser. Zijn arm enz., zijne tot verlossing van zijn volk werkdadige almacht; zie Ps. XCVII 1. Zijn loon, d.i. het loon voor zijn werk, is hetzelfde als zijn werk, te weten de vrucht zijner machtige daden, de verlosten, die Hij met zich voert en vóór zich uit laat trekken, gelijk een herder zijne kudde; zie v. 11 en LXII 11, volg.</note>.</verse>

<verse osisID="Isa.40.11"> Gelijk een herder zal Hij zijne kudde weiden, in zijnen arm zal</verse> 
<verse osisID="Isa.40.1">Hij de lammeren vergaderen, en in zijnen schoot zal Hij ze opnemen, de zoogenden zal Hij zelf dragen<note n="645">Eene treffende schildering van den goeden Herder (Joan X 11), wiens heerschappij (v. 10) vol liefde en vaderlijke zorg is. In zijnen arm, vgl. Luc. XV 4, volg. De zoogenden enz., eene zinspeling op Gen. XXXIII 13.</note>.</verse>

<verse osisID="Isa.40.12"> Wie<note n="646">De eerste troostrede (v. 12-31) begint met een schildering van Gods almacht en wijsheid, welke inzonderheid in het werk der verlossing, de openbaring zijner heerlijkheid (v. 5), zal uitschitteren.</note> heeft in de holle hand de wateren gemeten en de hemelen op de vlakke hand gewogen? Wie heeft aan zijne drie vingeren het gewicht der aarde gehangen en in een waag de bergen gewogen en de heuvelen in een schaal<note n="647">Antwoord: Geen sterveling, dat kan God alleen. De tweede vraag luidt in het Hebr.: ‘Wie omvatte in een drieling (Hebr. sjalisj, waarschijnlijk het derde eener epha, zie V noot 10) het stof der aarde?’</note>?</verse>

<verse osisID="Isa.40.13"> Wie heeft den geest des Heeren geholpen<note n="648">Hebr.: ‘bestuurd’, Septuag.: ‘gekend’ of doorvorscht. Zie Rom. XI 34; I Cor. II 16.</note>? Of wie is zijn raadsman geweest en heeft Hem onderwezen?</verse>

<verse osisID="Isa.40.14"> Bij wien is Hij te rade gegaan, en wie heeft Hem onderricht en Hem het pad des rechts<note n="649">Het rechte pad, dat tot het beoogde doel leidt.</note> geleerd en Hem in de kennis onderwezen en den weg des doorzichts aan Hem getoond?</verse>

<verse osisID="Isa.40.15"> Zie, de volken zijn als een druppel aan den emmer, en als een greintje in de weegschaal worden zij geacht; zie, de eilanden zijn als een weinig stof<note n="650">Als een greintje, hier genoemd als het kleinste gewicht, Hebr.: ‘als een stofje’, worden zij door God geacht. De eilanden, d.i. het verre Westen, de eilanden en kustlanden aan de Middellandsche Zee en verder, ‘heft Hij op als stof’ (Hebr.).</note>!</verse>

<verse osisID="Isa.40.16"> En de Libanon is niet toereikend ten brandstapel, en zijn gedierte niet toereikend ten brandoffer<note n="651">Wat forsche schildering van Gods heerlijkheid! Wanneer al het gedierte van den Libanon in den brand van dat met wouden overdekte gebergte verteerde, ware dat grootsche altaar met die grootsche offerande nog te gering voor Gods majesteit!</note>.</verse>

<verse osisID="Isa.40.17"> Alle volken, als waren zij niet, zóó zijn zij voor Hem, en als een niet en een ijdelheid worden zij voor Hem gerekend!</verse>

<verse osisID="Isa.40.18"> Aan wien dan hebt gij God</verse> 
<verse osisID="Isa.40.1">gelijk gemaakt? Of welk beeld wilt gij in zijne plaats stellen<note n="652">Tegenover Gods heerlijkheid stelt de profeet de dwaze en nietige afgoden (v. 18-20), ter beschaming zijner afgodische tijd- en volksgenooten.</note>?</verse>

<verse osisID="Isa.40.19"> Heeft niet de werkman het beeldwerk gegoten? En heeft niet de goudsmid het met goud overtrokken en met zilveren platen de zilversmid?</verse>

<verse osisID="Isa.40.20"> Hard en onbederfelijk hout kiest hij uit<note n="653">Hebr.: ‘wie te arm is voor zulk een offer (zulk een kostbaar beeld niet kan bekostigen), neemt onbederfelijk hout’ enz.</note>; de kundige werkman vraagt zich af, hoe het beeld te plaatsen, dat het niet wankelt.</verse>

<verse osisID="Isa.40.21"> Weet gij het niet? Hebt gij het niet gehoord? Is het u niet verkondigd van den beginne? Hebt gij geen acht gegeven op de grondvesten der aarde<note n="654">In de eerste en laatste vraag wijst de profeet op het licht der rede, waardoor zij uit de schepselen tot den Schepper konden opklimmen en uit de grondvesten, d.i. uit de grondvesting der aarde, den Schepper leeren kennen. De twee middelste vragen betreffen Gods openbaring: reeds van den beginne, b.v. in het eerste hoofdstuk van het boek der Schepping, was hun de Schepper van hemel en aarde verkondigd.</note>?</verse>

<verse osisID="Isa.40.22"> Die zetelt boven het gewelf der aarde, en hare bewoners zijn als sprinkhanen; die de hemelen uitspreidt als een niet en ze uitspant als een tent ter bewoning<note n="655">Rede en openbaring wijzen op een andere eerste oorzaak, dan op die nietige afgoden, op Hem, die daar troont boven het gewelf, d.i. boven het uitspansel des hemels, dat de aarde omgeeft, en van waar de aardbewoners klein en nietig schijnen als sprinkhanen. Hij zelf heeft zich het uitspansel, dat Hij als een niet, d.i. zonder eenige moeite, Hebr.: ‘als een doek’, uitspreidt (Gen. I 6-8), tot een heerlijke woonteijt gemaakt.</note>!</verse>

<verse osisID="Isa.40.23"> Die de doorgronders der geheimenissen stelt, als waren zij niet, de rechters der aarde als eene ijdelheid maakt<note n="656">De doorgronders enz., d.i. de waarzeggers, Hebr. en Septuag.: ‘de vorsten’.</note>.</verse>

<verse osisID="Isa.40.24"> En niet eens geplant noch gezaaid noch geworteld in de aarde is hun stam; eensklaps heeft Hij geblazen op hen, en zij zijn verdord, en de stormwind voert hen als stoppelen weg<note n="657">M.a.w. nauwelijks heeft iemand op aarde zich tot eenige macht verheven, of God vernietigt die grootheid met een wenk zijner almacht. Evenals in v. 6-8 is hier de mensch als een plant of een boom gedacht en wordt op het haastig verwelken ten gevolge van den brandenden zuidoostenwind gezinspeeld.</note>.</verse> 


<verse osisID="Isa.40.25"> En bij wien hebt gij Mij vergeleken en aan wien Mij gelijk gemaakt? zegt de Heilige.</verse>

<verse osisID="Isa.40.26"> Slaat uwe oogen naar omhoog en ziet: wie heeft deze geschapen<note n="658">De profeet wekt de kleinmoedigen in Israël op tot vertrouwen op Gods almacht, welke vooral zichtbaar is in den sterrenhemel. Wie heeft deze, de sterren, enz.</note>? Die naar getal hun heer uitvoert en ze alle bij name roept, door de grootheid zijner kracht en macht en sterkte; en niet één blijft achterwege<note n="659">God is de veldheer, die het heer der sterren aanvoert en monstert, zoodat Hij het getal der sterren en elke ster afzonderlijk bij name kent, en geen enkele op plaats en tijd durft ontbreken.</note>.</verse>

<verse osisID="Isa.40.27"> Waarom zegt gij, Jacob, en spreekt gij, Israël: Verborgen is mijn weg voor den Heer, en voor mijnen God is mijn recht voorbijgegaan<note n="660">Zoo klaagden de kleinmoedigen: Mijn lijdensweg ligt buiten het bereik van Gods wakende oogen; mijn recht, d.i. mijne gerechte zaak, is door mijne onderdrukkers verkracht, en God liet het voorbijgaan, zonder het ter harte te nemen.</note>?</verse>

<verse osisID="Isa.40.28"> Weet gij het niet, of hebt gij het niet gehoord? Een eeuwige God is de Heer, die de eindpalen der aarde heeft geschapen; Hij wordt niet moede noch mat zich af, en er is geen doorgronden aan zijne wijsheid<note n="661">Aan die kleinmoedigen in Israël geeft de profeet een drievoudigen troostgrond. De Heer is eeuwig; zijn woord blijft dus in eeuwigheid. Hij heeft de eindpalen, bijgevolg de gansche aarde, geschapen en wordt nimmer moede voor zijne schepselen te zorgen; Hij kan en wil dus helpen. Er is voor den kortzichtigen mensch geen doorgronden enz.; bijgevolg ook dan als God het uur der verlossing schijnt uit te stellen, handelt Hij volgens zijne wijsheid.</note>.</verse>

<verse osisID="Isa.40.29"> Die den moede kracht geeft, en hun, die niet zijn<note n="662">Hebr.: ‘aan de krachteloozen’.</note>, de sterkte en de kloekheid vermeerdert.</verse>

<verse osisID="Isa.40.30"> Moede en mat worden jongelingen, en jeugdige mannen bezwijken van zwakte;</verse>

<verse osisID="Isa.40.31"> doch wie hopen op den Heer vernieuwen hunne kracht, schieten vleugelen aan als de adelaars, loopen en worden niet mat, wandelen en worden niet moede<note n="663">Jongelingen in volle levenskracht zijn krachteloos, vergeleken met hen, die uit hun vertrouwen op God kracht putten en zich verjeugdigen, ‘zoodat zij opstijgen op vleugelen als de adelaars, loopen en niet moede worden’ enz. (Hebr.). Naar de Septuagint wordt op de vernieuwing van het gevederte der adelaars gezinspeeld, zie Ps. CII 5.</note>.</verse>

</chapter>


<chapter osisID="Isa.41"> 
 

<title>Hoofdstuk XLI.</title><p>Pleitgeding tusschen Jehova en de goden der heidenen (v. 1-7). God troost zijn volk en belooft bijstand (v. 8-20). Beslechting van het pleitgeding (v. 21-29).</p>


<verse osisID="Isa.41.1"> Dat voor Mij zwijgen de eilanden, en de volken de kracht vernieuwen! Dat zij naderen en dan spreken! Laat ons samen ten gerichte treden<note n="664">Tweede troostrede. Nadat de profeet in hoofdstuk XL Gods grootheid uit de heerlijke werken der natuur heeft aangetoond, wijst hij hier op Gods opperheerschappij in het bestuur der volken, XL 23, 24 reeds even aangeduid. Deze zal blijken uit de roeping en de zending van Cyrus, die, trots den tegenstand van machtige rijken met hunne goden, door de machtige hand van Jehova wordt bestuurd en beschermd, en over allen zal zegevieren. Dit wordt hier voorgesteld in den vorm van een pleitgeding, waarbij Jehova zelf zich partij stelt en de heidenen met hunne goden de tegenpartij zijn. Dat zwijgen, d.i. Mij zwijgend aanhooren. De eilanden, zie XL noot 13. De kracht vernieuwen, zie XL 31; m.a.w. van den eersten schrik bekomen, zie v. 5, mogen zij zich voor het pleitgeding tot een kalm oordeel voorbereiden; want ook zij zullen op hunne beurt het woord hebben.</note>!</verse>

<verse osisID="Isa.41.2"> Wie heeft uit het Oosten den gerechte gewekt, dien geroepen om Hem te volgen? Hij geeft voor diens aanschijn volken prijs en doet hem koningen bemachtigen; Hij geeft hen prijs als stof aan diens zwaard, als door den wind opgenomen stoppelen aan diens boog<note n="665">Eerst geeft Jehova het bewijs zijner opperheerschappij. Uit het Oosten, d.i. uit het oostwaarts van Babylon gelegen Perzië, zal God den gerechte roepen. Dien naam draagt de later te noemen Cyrus (XLIV 28) als dienaar van Gods gerechtigheid en vooral als schaduwbeeld van Christus. God zal hem, gelijk het Hebr. duidelijker zegt, volken schenken en hem koningen doen overheerschen. En zoo gemakkelijk zal Cyrus door Gods kracht die overwinningen behalen, als hadde hij stof en stoppelen te bevechten. In plaats van gerechte heeft het Hebr. en de Septuag. gerechtigheid. Dit beteekent hier en in het vervolg meermalen de goddelijke goedgunstigheid tegenover den mensch, welke zich in gunst, in heil openbaart; zie Ps. XXIII 5, waar zegen en gerechtigheid (naar het Hebr.) zinverwant zijn. Gods goedgunstigheid en wat hieruit volgt, het heil, zal Cyrus overal op zijne krijgstochten vergezellen.</note>!</verse>

<verse osisID="Isa.41.3"> Hij jaagt hen na, in vrede trekt hij voort, de baan is aan zijne voeten niet merkbaar<note n="666">Hij, Cyrus, zal zijne vluchtende vijanden najagen en zelf in vrede, d.i. onverlet, voorttrekken, en zoo licht zal hij dat doen, dat de afgelegde baan aan de vermoeidheid zijner voeten niet merkbaar zal zijn.</note>.</verse>

<verse osisID="Isa.41.4"> Wie heeft dat gewrocht en uitgevoerd, roepende de geslachten van den beginne? Ik, de Heer, de eerste en de laatste ben Ik<note n="667">Hebr.: ‘Ik, Jehova, ben de eerste (d.i. de eerste oorzaak van alles) en voor de laatsten ben Ik dezelfde’, d.i. voor alle geslachten tot aan het einde de onveranderlijke God, de Bestuurder van alles, de bron van alle heil.</note>.</verse> 


<verse osisID="Isa.41.5"> De eilanden zagen het en vreesden, de uiteinden der aarde verstomden, zij naderden en kwamen toegeloopen<note n="668">Met schrik zien de volken van het Westen (de eilanden, zie XL noot 13) het optreden van dien veroveraar. Zij naderen tot elkander om weerstand te bieden.</note>.</verse>

<verse osisID="Isa.41.6"> Een ieder komt zijnen naaste te hulp en zegt tot zijnen broeder: Schep moed!</verse>

<verse osisID="Isa.41.7"> De kopersmid, die den hamer hanteert, bemoedigt hem, die terzelfder tijd smeedt, zeggende: Aan soldeersel is het voortreffelijk; en met nagelen maakt hij het vast, opdat het niet wankele<note n="669">In den nood bemoedigen zij elkander, om hunne afgoden onwankelbaar vast te zetten of ook om nieuwe afgoden, helpers in den nood, te vervaardigen. Wat scherpe bespotting! - De godenbeelden werden veelal uit hout gemaakt en overtrokken met metalen platen, welke aan de einden werden vast gesoldeerd; met nagelen werd zulk een beeld op zijne plaats bevestigd. Vgl. XL 19.</note>.</verse>

<verse osisID="Isa.41.8"> En gij, Israël, mijn dienstknecht, Jacob, dien Ik heb uitverkoren, zaad van Abraham, mijnen vriend<note n="670">In v. 8-20 wordt het pleitgeding tusschen Jehova en de goden der heidenen onderbroken door eene teedere toespraak, waarin God zijn volk troost en van zijnen bijstand verzekert. Eerst noemt Hij v. 8, 9 de titels, waarom Israël aanspraak mag maken op zijnen bijstand. Dienstknecht van Jehova heet Israël, omdat het tot den dienst des Heeren boven anderen was uitverkoren. Nog heden draagt Abraham bij de Arabieren den naam el chalîl, d.i. de vriend. Hij was de vriend van God, zijn vertrouweling, de drager zijner heilbeloften. Vgl. II Par. XX 7; Jac. II 23.</note>,</verse>

<verse osisID="Isa.41.9"> in wien Ik u heb aangegrepen van de uiteinden der aarde en uit hare verre gewesten u geroepen heb<note n="671">In Abraham, in wiens lendenen Israël was besloten (Hebr. VII 10), had God zijn volk uit het afgelegen Ur der Chaldeërs aangegrepen, eene uitdrukking, die Gods oppermachtige heerschappij in die uitverkiezing teekent. Hebr.: ‘gij (Israël), dien Ik heb aangegrepen’ enz., wat op den uittocht uit Egypte ziet.</note>, en Ik zeide tot u: Mijn dienstknecht zijt gij, Ik heb u uitverkoren en u niet verworpen;</verse>

<verse osisID="Isa.41.10"> vrees niet, want Ik ben met u; wijk niet af, want Ik ben uw God; Ik sterk u en sta u bij, en u ondersteunt de rechterhand van mijnen gerechte<note n="672">d.i. van Cyrus (v. 2), die op last van God Israël uit zijne ellende zal opheffen. Hebr.: ‘de rechterhand van mijne gerechtigheid’, Septuag. ‘mijne gerechte’, d.i. mijne heilbrengende, ‘rechterhand’.</note>.</verse>

<verse osisID="Isa.41.11"> Zie, te schande en schaam- rood zullen worden allen, die strijden tegen u; zij zullen zijn als waren zij niet, en ten onder gaan zullen de lieden, die u tegenstreven.</verse>

<verse osisID="Isa.41.12"> Gij zult hen zoeken en niet vinden, de lieden, die zich tegen u verzetten; zij zullen zijn als waren zij niet en als verdelging, de lieden, die krijg voeren tegen u<note n="673">Israël zal nog angstig zoeken, waar de vijand is, om zich tegen zijne aanslagen te beschutten, en reeds is hij vernietigd en niet meer te vinden.</note>.</verse>

<verse osisID="Isa.41.13"> Want Ik ben de Heer, uw God, die u bij de hand grijp en tot u zeg: Vrees niet, Ik, Ik sta u bij!</verse>

<verse osisID="Isa.41.14"> Vrees niet, o worm Jacob, gij, dooden van Israël! Ik, Ik sta u bij, zegt de Heer, en uw Verlosser is de Heilige van Israël<note n="674">Het door zijne vijanden vertreden Israël was nietig, zwak en hulpeloos geworden als een worm; vgl. Ps. XXI 7; Job. XXV 6. De door de ballingschap in hun staatkundig bestaan als vernietigde Israëlieten waren als dooden (vgl. Ezech. XXXVII 12); Septuag.: ‘gij, allergeringst Israël’. Maar de Heer is hun verlosser, Hebr. ‘goël’ - die, naar Lev. XXV 25, 48, volg., vervreemd eigendom en ook dienstbaar geworden personen moest lossen of vrijmaken - Hij toch zal zijn volk verlossen uit Babylon's dienstbaarheid. Zie XLIV 22.</note>!</verse>

<verse osisID="Isa.41.15"> Ik stel u als een nieuwen dorschwagen met snijdende tanden; dorschen zult gij de bergen en vergruizelen, en de heuvelen zult gij als stof maken.</verse>

<verse osisID="Isa.41.16"> Wannen zult gij hen, en de wind zal hen opnemen en de storm hen verstrooien<note n="675">Door Gods bijstand zal die worm een reus worden, die over machtige rijken en kleinere vorstendommen (bergen en heuvelen) op geestelijke wijze zal zegevieren. Om dit zoo sterk mogelijk uit te drukken, ontleent de profeet zijne beeldspraak aan den dorschwagen, Hebr. ‘moorag charoetz’, beter: ‘dorschslede’, zie XXVIII noot 24. Zoo zal Israël voor zijne vijanden ‘een gescherpte dorschslede, een nieuwe met veel tanden’ (Hebr.) zijn, welke niet stroo, maar bergen en heuvelen zal vergruizelen en als stof (Hebr.: ‘als gehakt stroo’) maken. Op het dorschen volgt natuurlijk het wannen (een nieuw beeld van het godsgericht), waardoor het goede graan wordt afgezonderd, en het kaf, het grootste bestanddeel, voor den wind zal verstuiven.</note>; en gij, gij zult juichen in den Heer, in den Heilige van Israël u verblijden!</verse>

<verse osisID="Isa.41.17"> De behoeftigen en de armen zoeken naar water, en het is er niet; hunne tong is van dorst verdord. Ik, de Heer, Ik zal hen verhooren, Ik, de God van Israël, zal hen niet verlaten.</verse>

<verse osisID="Isa.41.18"> Openen zal Ik stroomen op de heuvelklingen en bronnen in het midden der vlakten; Ik zal de woestijn maken tot waterplassen en het onbegaanbare land tot waterbeken<note n="676">Het in ballingschap verdrukte volk wordt in v. 17 a geschilderd onder het beeld van een dorstige, die vergeefs zoekt naar water; maar (17 b) God zal de bede van zijn naar redding smachtend volk verhooren. De zegeningen der verlossing worden dan in v. 18 geteekend onder het beeld van overvloedig water tot zelfs in de woestijn, in het onbegaanbare, Hebr.: ‘dorre’, land. De aldus rijk besproeide woestijn wordt een vruchtbaar oord, zooals in v. 19 geteekend wordt. Vgl. XXXV 7.</note>.</verse>

<verse osisID="Isa.41.19"> Ik zal in de wildernis ceder geven en doornboom en mirt en olijfboom, Ik zal in de woestijn planten denneboom, olm en buks te gader,</verse>

<verse osisID="Isa.41.20"> opdat zij zien en erkennen en bedenken en verstaan, zij altemaal, dat de hand des Heeren dit gedaan en de Heilige van Israël dat geschapen heeft<note n="677">Opdat zij, d.i. niet slechts de Israëlieten, maar ook de heidensche volken, erkennen, dat die verlossing het werk is van Jehova, die het lot aller volken in handen heeft. Met deze woorden keert de profeet terug tot het in v. 1-7 begonnen pleitgeding, welks beslechting in de volgende verzen wordt gegeven.</note>.</verse>

<verse osisID="Isa.41.21"> Brengt uw pleitgeding bij, zegt de Heer; voert aan, zoo gij iets gewichtigs hebt, zegt de Koning van Jacob<note n="678">De God van Jacob daagt de afgodendienaars uit, thans op hunne beurt de zaak hunner goden te bepleiten, zoo zij iets hebben, dat voor hen pleit, hetzij eene vroeger door hen uitgesproken voorspelling, welke reeds vervuld is, hetzij eene nieuwe voorspelling der nog te vervullen toekomst (v. 22).</note>.</verse>

<verse osisID="Isa.41.22"> Dat zij toetreden en ons aan kondigen al wat toekomstig is! De vroegere dingen, die geweest zijn, kondigt ze aan; en wij zullen ons hart er op stellen en de uitkomst daarvan erkennen; ook wat toekomstig is, kondschapt het ons<note n="679">De vroegere dingen zijn, in tegenstelling met wat toekomstig is, de gebeurtenissen, welke de goden vroeger zouden voorspeld hebben en thans vervuld zijn; de uitkomst daarvan zou hunne kennis der toekomst, hunne alwetendheid bewijzen; zie XLII 9. Israël's God kan de vervulling van zijne vroegere voorspellingen aantoonen en is bereid, ook de nog komende gebeurtenissen, b.v. de zending van Cyrus, te voorspellen; zie v. 25.</note>.</verse>

<verse osisID="Isa.41.23"> Kondigt aan, wat in de toekomst gebeuren zal; en wij zullen erkennen, dat gij goden zijt, gij; doet ook, zoo gij kunt, goed of kwaad; en laten wij het bespreken en met elkander beschouwen<note n="680">Laten wij het bespreken, d.i. onze daden met elkander vergelijken. Daar echter de afgoden geen teeken van leven geven, volgt in v. 24 op zegevierenden toon de beslechting van het pleitgeding.</note>.</verse> 


<verse osisID="Isa.41.24"> Zie, gij, gij zijt niets en uw werk is louter niets; een gruwel is hij, die u verkiest!</verse>

<verse osisID="Isa.41.25"> Ik heb eenen verwekt uit het Noorden, en komen zal hij van den opgang der zon; hij zal mijnen naam aanroepen en landvoogden aanvoeren als slijk, en hij is als de pottebakker, die de potaarde treedt<note n="681">Zegevierend herhaalt Jehova het bewijs zijner godheid, zijne voorspelling betreffende de komst van Cyrus. Het Noorden doelt op Medië; de opgang der zon, d.i. het Oosten, zie v. 2, op Perzië; beide waren onder Cyrus in één rijk vereenigd. Hij zal mijnen naam aanroepen, d.i. Mij door woord en daad, door de vrijlating van mijn volk enz. huldigen, zie I Esdr. I 2. Hebr.: ‘hij vertreedt de seganim (de bestuurders der provinciën van het Chaldeeuwsche rijk) als leem en gelijk de pottebakker de potaarde stampt’.</note>.</verse>

<verse osisID="Isa.41.26"> Wie heeft het van den beginne aangekondigd, opdat wij het erkennen, en van den aanvang af, opdat wij zeggen: Gij hebt recht? Volstrekt niemand is er, die het aankondigde, niemand die het voorspelde, niemand verneemt uwe woorden<note n="682">Opdat wij zeggen: Gij hebt recht, Septuag.: ‘Het is waarachtig’; m.a.w. opdat wij het pleitgeding te zijner gunste beslechten. Uwe woorden aangaande welke voorspelling dan ook.</note>.</verse>

<verse osisID="Isa.41.27"> Hij het eerst spreekt tot Sion: Zie, daar is het! En aan Jerusalem geef Ik eenen vreugdebode<note n="683">Het eerst, d.i. vóór alle anderen. Zie, daar is het, wat Ik toen heb aangekondigd; zie XLII 9. Eenen vreugdebode, die aan Jerusalem de verlossing boodschapt. In deze korte, afgebroken zinnen wordt de levendige vreugde uitgedrukt, waarmede de onverwachte blijde tijding wordt aangekondigd.</note>.</verse>

<verse osisID="Isa.41.28"> En Ik zie uit, en er is niemand, ook onder dezen is er niemand, die raad kan schaffen en die, ondervraagd, een woord kan antwoorden.</verse>

<verse osisID="Isa.41.29"> Zie, zij allen zijn in het ongelijk, en ijdel zijn hunne werken; wind en ijdelheid zijn hunne beelden<note n="684">Wanneer Cyrus zal zijn opgetreden als de dienaar van Gods gerechtigheid, zal de God van Israël uit deze profetie aantoonen, dat Hij, de Alwetende, dat voorspeld, Hij, de Almachtige, dat beschikt heeft, lang te voren. Hierop legt de schrijver dezer profetie herhaaldelijk den nadruk. Duidelijk blijkt hieruit, dat hij niet schreef op het einde der ballingschap, toen de hier bedoelde gebeurtenissen reeds een aanvang hadden genomen.</note>!</verse>

</chapter>


<chapter osisID="Isa.42"> 
 

<title>Hoofdstuk XLII.</title>
<p>De Messias en zijn werk (v. 1-9); loflied (v. 10-12). De Heer, de wreker van zijn volk (13-.17 Het weerspannige Israël (v. 18-25).</p>


<verse osisID="Isa.42.1"> Zie, mijn dienstknecht, Ik zal hem ondersteunen; mijn uitverkorene, welbehagen heeft mijne ziel aan hem! Ik heb mijnen geest op hem gelegd; het recht zal hij den volken openbaren<note n="685">God voert hier, in de derde troostrede (v. 1-12), een anderen uitverkoren dienstknecht op, die niet als de vorige, een krijgsheld, volken en vorsten als de potaarde zal vertreden (XLI 25), doch zachtmoedig en liefdevol het recht, d.i. de wet en de openbaring Gods, welke de regel is van het goddelijk recht en van het heil der menschen, door de prediking van het Evangelie den volken zal openbaren. Deze andere, door Cyrus voorafgebeelde dienstknecht is de Messias, Jesus Christus, als dienstknecht door God den Vader gezonden om zijne raadsbesluiten tot heil der menschheid te volvoeren. Van Hem toch is deze profetie geschreven, zie Matth. XII 18, volg. God zal Hem in zijne bediening ondersteunen; want Gods heilige Geest met al zijne gaven zal op Hem rusten, vgl. XI 2. Welbehagen enz., dit woord herhaalde God de Vader bij het doopsel en de gedaanteverwisseling van Jesus, zie Matth. III 17; XVII 5.</note>.</verse>

<verse osisID="Isa.42.2"> Niet schreeuwen zal hij noch den persoon aanzien, noch zal zijne stem zich doen hooren op de straat<note n="686">Hij zal niet gelijk Cyrus met krijgsrumoer optreden. Noch den persoon aanzien wijst, evenals XI 3, op zijn rechtvaardig bestuur; het Hebr. heeft daarvoor overeenkomstig Matth. XII 19: ‘noch (zijne stem) verheffen’, wat beter bij het voorgaande en het volgende past.</note>.</verse>

<verse osisID="Isa.42.3"> Het gekrookte riet zal hij niet breken, en het rookende lemmet zal hij niet uitdooven; in waarheid zal hij het recht openbaren<note n="687">Hij zal hen, in wie de vatbaarheid voor het goede schier uitgedoofd scheen, niet ontmoedigen of van zich afstooten, maar allengs tot het heil brengen. In, d.i. overeenkomstig, de waarheid of aan zijne zending getrouw.</note>.</verse>

<verse osisID="Isa.42.4"> Niet neerslachtig zal hij zijn noch onstuimig, totdat hij op aarde het recht bestelt; en zijne wet zullen de eilanden verbeiden<note n="688">De Messias zal de vestiging van het recht (noot 1) op aarde nastreven, zonder zich door moeilijkheden te laten ontmoedigen (niet neerslachtig) of door onstuimig geweld te willen zegevieren. In het Hebr. wordt evenals v. 3, doch thans van den Messias, gezegd: ‘Hij zal niet uitgedoofd noch gebroken worden’. De eilanden, zie XL 15, de volken, die voor Cyrus' komst vreesden (XLI 5), zullen zijne wet, d.i. de openbaring van den Messias, met verlangen verbeiden.</note>.</verse>

<verse osisID="Isa.42.5"> Dit zegt de Heere God, die de hemelen schiep en ze uitspande, die vastheid geeft aan de aarde en aan hetgeen uit haar ontspruit, die adem geeft aan het volk, dat daarop is, en geest aan hen, die haar betreden<note n="689">Alvorens het woord te richten tot zijnen Messias (v. 6), wijst God, evenals XL 12, volg., op zijne almacht, blijkbaar uit de schepping en de instandhouding van alles, ten waarborg dat zijn dienstknecht, door Hem gesteund, het werk der verlossing zal volvoeren. Hebr.: ‘die de aarde met hare voortbrengselen heeft uitgespreid’ als een tapijt; zie XXXIV 1. Adem of geest beteekent het levensbeginsel.</note></verse> 


<verse osisID="Isa.42.6"> Ik, de Heer, Ik heb u geroepen in gerechtigheid, en Ik neem u bij de hand en behoed u. En Ik maak u ten bond voor het volk, ten licht voor de heidenen<note n="690">In gerechtigheid, zie XLI noot 2. Ten bond, d.i. tot middelaar van het Nieuwe Verbond, voor het volk Gods, Israël, dat aan zijn eerste Verbond ontrouw is geworden; ten licht van genade en waarheid voor de heidenen; vgl. XLIX 6.</note>,</verse>

<verse osisID="Isa.42.7"> opdat gij de oogen zoudt openen der blinden en uitvoeren uit de opsluiting den gevangene, uit het kerkerhuis de in het donker gezetenen<note n="691">De oogen des verstands van de geestelijke blinden openen voor het licht der waarheid. Eveneens is de gevangenschap in geestelijken zin te verstaan van de zonde en hare gevolgen; zie XXIX 18; XXXV 5, volg. Vgl. Rom. XI 32.</note>.</verse>

<verse osisID="Isa.42.8"> Ik ben de Heer, dit is mijn naam; mijne eer zal Ik niet geven aan een ander en mijnen lof niet aan de godenbeelden<note n="692">Gelijk de eerste verlossing, zie Exod. VI 6, zal ook deze geschieden, omdat God waarlijk Jehova, de Heer, is, die, naijverig op zijne eer, niet dulden kan, dat de vernedering van zijn volk aan de macht der afgoden worde toegeschreven.</note>.</verse>

<verse osisID="Isa.42.9"> De vroegere dingen, zie, zij zijn gekomen; ook nieuwe kondig Ik aan; eer zij nog ontspruiten, laat Ik ze u hooren<note n="693">De vervulling der vroegere voorspellingen waarborgt ook deze nieuwe belofte betreffende den Messias. Eer zij ontspruiten, d.i. eer er nog eenig teeken dier toekomst te bespeuren is; zie XLI noot 21.</note>.</verse>

<verse osisID="Isa.42.10"> Zingt den Heer een nieuw lied<note n="694">Voor de nieuwe weldaad der verlossing.</note> - zijn lof zij van de uiteinden der aarde - gij, die de zee bevaart, en hare volheid<note n="695">Al wat in de zee leeft en is, moge zijne stem paren aan die der zeevaarders; vgl. Ps. CVI 23.</note>, gij, eilanden en hunne bewoners!</verse>

<verse osisID="Isa.42.11"> Verheffe zich de woestijn en hare steden! In huizen zal Cedar wonen; zingt lof, bewoners van Petra! Van der bergen top zullen zij het uitgalmen<note n="696">Gods lof moge weerklinken van de verst verwijderde eilanden (v. 10) in het Westen (zie XL 15) tot in het Oosten, de woestijn van Arabië, welke, niet onbewoonbaar, hier en daar hare steden had. Hebr.: ‘Hare stem verheffe de woestijn en hare steden, de dorpen door Cedar (zie XXI noot 19) bewoond! Jubelen mogen de bewoners van het rotsgebergte (Petra, zie XVI noot 1)! Van der bergen top’ enz.</note>!</verse> 


<verse osisID="Isa.42.12"> Den Heer zullen zij eere brengen en zijnen lof op de eilanden verkondigen!</verse>

<verse osisID="Isa.42.13"> De Heer trekt uit als een held, als een krijgsman vuurt Hij den ijver aan, Hij krijscht en schreeuwt, zijne vijanden overweldigt Hij<note n="697">Met dit vers begint de vierde troostrede (XLII 13 - XLIV 23), waarin de profeet de beide verlossingen samenvat, de verlossing door Cyrus uit de Babylonische ballingschap en de verlossing door Christus, van welke de eerste de voorafbeelding was. Isaias doet bovenal uitkomen dat de almachtige God de bewerker is van de eene zoowel als van de andere. Eerst schildert hij God als een machtig krijgsheld, die, ten strijde uitgetrokken, den ijver, d.i. zijnen moed, aanvuurt, bij het handgemeen worden den oorlogskreet aanheft en weldra zijnen vijand ten onder brengt. Vgl. LXIII 1.</note>.</verse>

<verse osisID="Isa.42.14"> Ik zweeg immer, hield Mij stil, was geduldig; als een barende zal Ik spreken; vernielen en verslinden zal Ik te gader<note n="698">Immer, d.i. al te lang (zoo lang viel Hem die tijd), had God het zwijgend aangezien, hoe zijn volk smadelijk was bejegend, was Hij geduldig geweest, Hebr. ‘had hij zich (als met moeite) ingehouden’. Nu is het oogenblik daar, dat Hij zijn volk zal verlossen. Hebr.: ‘als een barende hijgt Hij, zucht Hij, snakt Hij’ naar dat uur der verlossing.</note>.</verse>

<verse osisID="Isa.42.15"> Woest maak Ik bergen en heuvelen, en al hun kruid doe Ik verdorren; en Ik maak de stroomen tot eilanden, en de meren leg Ik droog<note n="699">Het gericht over de vijandelijke landen (voorgesteld onder het beeld der verwoesting, die de brandende Zuidoostenwind aanricht) baant te gelijk voor Gods volk den weg naar het vaderland. De groote stroomen drogen uit, zoodat eilanden daarin gevormd worden,</note>.</verse>

<verse osisID="Isa.42.16"> En Ik leid blinden langs een weg, dien zij niet weten; en op paden, die zij niet kennen, doe Ik hen wandelen; Ik maak de duisternis vóór hen uit tot licht en kromme wegen tot rechte; deze woorden vol voer Ik voor hen, en Ik verlaat hen niet<note n="700">Terwijl de vijandelijke landen onder den vloek des Heeren wegkwijnen (v. 15), vinden zelfs blinden eenen uitweg daaruit, daar God zelf hen geleidt langs onbekende wegen (vgl. XXXV 8), hen verlicht en de hinderpalen verwijdert. Onder dit beeld schildert de profeet de verlossing van Israël, dat uit zich zelf onvermogend was, om den weg naar het vaderland terug te vinden; doch vooral op de geestelijke verlossing door Christus zijn deze woorden van toepassing, want deze is het werk van Gods genade. Deze woorden beteekent deze dingen.</note>.</verse>

<verse osisID="Isa.42.17"> Zij zijn rugwaarts gedeinsd! Met schaamte mogen beschaamd worden die vertrouwen stellen op een gesneden beeld, die tot een gegoten beeld zeggen: Gij, gij zijt onze goden<note n="701">De verlossing van het volk Gods is de nederlaag der afgoden en hunner aanbidders. Triomfeerend roept de profeet over hen den vloekwensch uit der verdiende beschaming. Hebr.: ‘Dat zij rugwaarts deinzen’ enz.</note>!</verse> 


<verse osisID="Isa.42.18"> Dooven, hoort, en blinden, schouwt toe om te zien<note n="702">Het woord is gericht tot Israël, dat doof en blind is voor Gods openbaring, voor de vervulling en de beteekenis der voorspellingen; vlg. XXIX 9, volg.</note>!</verse>

<verse osisID="Isa.42.19"> Wie is blind, zoo niet mijn dienstknecht? En doof, zoo niet hij, tot wien Ik mijn gezanten heb gezonden? Wie is blind, zoo niet hij, die verkocht is? En wie is blind, zoo niet de dienstknecht des Heeren<note n="703">De dienstknecht des Heeren is hier, evenals XLI 8, Israël. Viermaal wordt de vraag herhaald, want haast ongeloofelijk is het, dat het bevoorrechte Israël doof en blind is voor Gods openbaring. In plaats van tot wien Ik mijne gezanten, de profeten, heb gezonden, welke lezing ook door de Chald. paraphrase is gevolgd en goed in het redeverband past, hebben de Massoreten: ‘zoo niet mijn gezant (Israël), dien Ik zenden zal’. Minder goed past hier, onder de voorrechten van Israël, die verkocht is in vreemde slavernij, aan de heidenen prijsgegeven; het Hebr. kan beteekenen: ‘zoo niet de vertrouweling’, d.i. de vertrouwde vriend des Heeren, zijn eigendom.</note>?</verse>

<verse osisID="Isa.42.20"> Gij, die vele dingen ziet, slaat gij er geen acht op? Gij, die open ooren hebt, hoort gij niet<note n="704">Het antwoord op die vragen luidt ontkennend; dit vordert het zinverband en het Hebr.: ‘Gij hebt wel veel gezien, maar sloegt er geen acht op; met wijd geopende ooren hoort hij (overgang in den derden persoon) echter niet’. De vele dingen waren de groote wonderdaden, waarvan Israël de getuige was geweest. Het had open ooren, had de prediking van Gods woord vernomen, maar niet opgenomen; Israël was blind en doof.</note>?</verse>

<verse osisID="Isa.42.21"> En het behaagde den Heer het te heiligen en de wet groot en verheven te maken<note n="705">God maakte Israël tot een heilig volk, afgezonderd van en verheven boven de heidensche volken, en gaf het daarom op heerlijke wijze de verheven wet, zijne openbaring. Doch ondanks dat voorrecht had Israël niet dat hooge standpunt onder de volken bereikt, hetwelk de vrucht van die openbaring had moeten zijn; integendeel werd het als geen ander volk door allen mishandeld, en zulks tot straf zijner ongetrouwheid, zie v. 22.</note>.</verse>

<verse osisID="Isa.42.22"> Doch het is een uitgeplunderd en leeggeroofd volk; verstrikt zijn de jongelingen allen<note n="706">In plaats van laqueus juvenum vertalen de nieuweren het Hebr.: ‘gekneveld in kerkerholen zijn zij allen’.</note>, en in kerkerhuizen zijn zij opgesloten; zij werden ten roof, en niemand, die hen redt; ter plundering, en niemand, die zegt: Geef weder!</verse>

<verse osisID="Isa.42.23"> Wie is er onder u, die dit hoort, acht geeft en luistert naar het toekomende<note n="707">Wie.... die dit, wat reeds geschied is (v. 22), b.v. de vernietiging van het Tienstammenrijk, hoort, en, door ondervinding wijzer geworden. luistert naar het toekomende, Hebr. ‘voor de toekomst’; m.a.w. wie zal in het vervolg beter acht geven op Gods woord?</note>?</verse> 


<verse osisID="Isa.42.24"> Wie heeft Jacob aan de plundering prijsgegeven en Israël aan de roovers? Is het niet de Heer zelf, tegen wien wij gezondigd hebben? En zij wilden niet op zijne wegen wandelen en hoorden niet naar zijne wet<note n="708">Door die vragen wil de profeet hun inprenten, dat niet het toeval die jammeren over hen bracht, maar de vertoornde God, die hen om hunne zonden tuchtigde. Jacob en Israël beteekenen het reeds vernietigde Tienstammenrijk en het al dikwerf geteisterde Juda. Zich met zijn zondig volk vereenzelvigend, zegt hij tegen wien wij.</note>.</verse>

<verse osisID="Isa.42.25"> En uitgegoten heeft Hij op hem de verbolgenheid van zijnen toorn en een geweldigen krijg, en deze blaakte hem rondom, en hij zag het niet in; en stak hem in brand, en hij nam het niet ter harte<note n="709">Op hem, Jacob of Israël. Die zware straffen brachten echter het hardnekkige volk niet tot inkeer. Juda moest ook zelf eerst vernietigd worden!</note>.</verse>

</chapter>


<chapter osisID="Isa.43">
 

<title>Hoofdstuk XLIII.</title>
<p>Belofte der verlossing (v. 1-7). God toont zich hierin de eenige en eeuwige God (v. 8-13). Schildering der verlossing (v. 14-20); zij is eene loutere genade (v. 21-28).</p>


<verse osisID="Isa.43.1"> En nu, dit zegt de Heer, die u, Jacob, geschapen, en u, Israël, gevormd heeft: Vrees niet, want Ik heb u verlost en u geroepen bij uwen naam; de mijne zijt gij<note n="710">Ondanks Israël's onwaardigheid (XLII 24, 25) hernieuwt God de belofte der verlossing. Op wondervolle wijze heeft Hij Israël geschapen, d.i. als door een scheppingsdaad dat volk doen geboren worden uit Abraham en Sara, en op even wondervolle wijze het gevormd, d.i. het opgevoed tot volk Gods. Die gaven nu en die roeping zijn onberouwelijk, zie Rom. XI 29. Daarom vrees niet, want Israël's verlossing uit Egypte en zijne uitverkiezing tot volk Gods (vgl. Exod. XIX 5, 6) spreken borg voor de toekomst. Bij den naam roepen is een teeken van gemeenzaamheid, van bijzondere liefde en ziet op die uitverkiezing.</note>.</verse>

<verse osisID="Isa.43.2"> Als gij door de wateren trekt, zal Ik met u zijn, en de stroomen zullen u niet overdekken; als gij wandelt in het vuur, zult gij niet verbranden, en de vlam zal u niet blaken<note n="711">De wonderen van de Roode Zee en den Jordaan zal God bij deze nieuwe verlossing, zoo noodig, herhalen, ja grootere wonderen (in het vuur enz.) verrichten. Water en vuur zijn hier beelden van de grootste gevaren; vgl. Ps. LXV 12.</note>.</verse> 


<verse osisID="Isa.43.3"> Want Ik, de Heer, Ik ben uw God, Ik, de Heilige van Israël, uw Verlosser; Ik geef als zoengeld voor u Egypte, Ethiopië en Saba in ruil van u<note n="712">Als zoengeld, d.i. als vergoeding voor Israël's vrijlating. Ethiopië, zie XVIII noot 1; Saba (Hebr. Seba), onderscheiden van het meermalen voorkomende (zie LX 6) Saba (Hebr. Sjeba), is waarschijnlijk het ten noorden van Ethiopië door de armen van den Nijl gevormde eiland Meroë. Inderdaad heeft God genoemde landen aan den Perzischen veroveraar, wel niet aan Cyrus, doch aan zijnen zoon Cambyses overgeleverd.</note>.</verse>

<verse osisID="Isa.43.4"> Daarom, wijl gij kostbaar zijt in mijne oogen en hooggeacht, heb Ik u lief, en geef Ik menschen in ruil van u en volksstammen in ruil uwer ziele<note n="713">Israël was als uitverkoren volk, vooral om wille van den Messias, die tot heil van allen uit Israël zou geboren worden, voor Gods oogen kostbaar boven de overige menschen of volksstammen.</note>.</verse>

<verse osisID="Isa.43.5"> Vrees niet, want Ik ben met u; van het Oosten zal Ik uw zaad herwaarts voeren, en van het Westen zal Ik u verzamelen.</verse>

<verse osisID="Isa.43.6"> Ik zal tot het Noorden zeggen: Geef op! En tot het Zuiden: Houd niet terug! Breng mijne zonen aan uit de verte en mijne dochteren van de uiteinden der aarde<note n="714">Vgl. Zach. II 6; X 9-12. Wie genoemde zonen en dochteren zijn, wordt verklaard in v. 7.</note>,</verse>

<verse osisID="Isa.43.7"> en al wie mijnen naam aanroept - tot mijne eer heb Ik hem geschapen, hem gevormd en hem gemaakt<note n="715">Hebr.: ‘en allen, die zich noemen naar mijnen naam’, gelijk kinderen naar hunnen vader; zie noot 1 Vooral door den Messias zou dat kindschap Gods in vollen zin verwezenlijkt worden.</note>.</verse>

<verse osisID="Isa.43.8"> Leid naar buiten het volk, dat blind is en oogen heeft, doof is en oor en heeft<note n="716">Leid naar buiten, ter plaatse waar het in v. 8 volgende pleitgeding zal gehouden worden en waar ook de heidenen zich moeten verzamelen. Aldaar zal het bewijs, dat Jehova de alleen ware God is, zoo klaarblijkelijk gegeven worden, dat het blinde en doove volk, zie XLII 18-20, het erkennen zal.</note></verse>

<verse osisID="Isa.43.9"> Alle volken hebben zich verzameld te gader, en samengekomen; zijn de volksstammen. Wie onder u kan zoo iets aankondigen en de voormalige dingen ons doen hooren? Dat zij hunne getuigen stellen, zich rechtvaardigen; en dat zij hooren en zeggen: In waarheid<note n="717">Hebr.: ‘Dat alle volken zich verzamelen’, eene herhaling van XLI 1, volg., 22 volg. De verzamelde heidenen worden door God opgeroepen, om te zeggen, of zij van hunne goden zoo iets, een dergelijke voorzegging als die betreffende de herstelling van Israël, of de voormalige dingen, d.i. de vroeger gedane en thans vervulde voorspellingen, met getuigen kunnen staven en aldus hunne zaak, het bestaan hunner goden, rechtvaardigen. In dit geval mogen zij de uitspraak ter gunste hunner goden hooren en zeggen: In waarheid, zie XLI noot 19, d.i. zij zijn waarlijk goden.</note>!</verse> 


<verse osisID="Isa.43.10"> Gijlieden, gij zijt mijne getuigen, zegt de Heer, en mijn dienstknecht, dien Ik heb verkoren, opdat gij erkennen en Mij gelooven en verstaan zoudt. dat Ik het ben. Vóór Mij werd er geen God gemaakt, en na Mij zal er geen zijn<note n="718">Mijn dienstknecht, te weten de kinderen van Israël, zie XLI 8, de getuigen van Gods vroegere wonderdaden, aan wie God ook thans zijne openbaring toevertrouwt, opdat gij erkennen.... zoudt, dat Ik het ben, de eeuwige God, die het volle en onafhankelijke zijn heeft; zie Exod. III 14; Deut. XXXII 39. Gemaakt wordt gezegd alleen met het oog op de met handen gemaakte afgoden.</note>.</verse>

<verse osisID="Isa.43.11"> Ik ben, Ik ben de Heer, en buiten Mij is geen Verlosser.</verse>

<verse osisID="Isa.43.12"> Ik heb aangekondigd en verlost; Ik deed het hooren, en er was onder u geen vreemde. Gijlieden, gij zijt mijne getuigen, zegt de Heer, en Ik ben God<note n="719">God beroept zich op de vroegere geschiedenis van Israël, vgl. XLII 20, toen Hij groote dingen gedaan en voorspeld had, ten tijde als geen vreemde god (Deut. XXXII 12) onder hen was, aan wien men zulke daden en woorden kon toeschrijven.</note>.</verse>

<verse osisID="Isa.43.13"> En van den beginne ben Ik dezelfde<note n="720">Van den beginne, d.i. van eeuwigheid, is eene verklarende vertaling van het Hebr.: ‘van den (eersten) dag af’.</note>, en niemand kan uit mijne hand redden; Ik voltrek, en wie kan het afwenden?</verse>

<verse osisID="Isa.43.14"> Dit zegt de Heer, uw Verlosser, de Heilige van Israël: Om uwentwil zend Ik naar Babylon, en ruk Ik al de grendels weg en de Chaldeërs, die op hunne schepen roemen<note n="721">Om uwentwil, met nadruk voorop geplaatst, want om wille van zijn volk leidt God de wereldgeschiedenis en zendt Hij den wreker Cyrus. De grendels, d.i. al wat zijn zegetocht kan vertragen. In het Hebr. en in de oude vertalingen is er sprake van ‘de vluchtelingen’ der Chaldeërs, die God ‘laat afdalen naar de schepen van hun gejubel’, waarop zij zich eertijds verlustigden en thans over den Euphraat zeewaarts ontvluchten. De handelsvloot der Chaldeërs was in de oudheid beroemd (Herod. 1, 194).</note>.</verse>

<verse osisID="Isa.43.15"> Ik, de Heer, Ik ben uw Heilige; Ik, Israël's Schepper, uw Koning.</verse>

<verse osisID="Isa.43.16"> Dit zegt de Heer, die in de zee eenen weg baande en in snelvlietende wateren een pad,</verse>

<verse osisID="Isa.43.17"> die liet uittrekken wagen en ros, heir en krijgsmacht; te gader zijn zij ingeslapen, en zij zullen niet opstaan; uitgedoofd zijn zij als een lemmet en uitgebluscht<note n="722">Alvorens de profeet de in v. 16 aangekondigde woorden des Heeren aanhaalt (dit doet hij eerst v. 18-21), bemoedigt hij zijn volk door de herinnering aan de vroegere weldaden Gods bij Israëls verlossing uit Egypte. Als een lemmet enz., m.a.w. gelijk een brandende toorts, in het water geworpen, sissend verdwijnt, zoo ging Pharao's trots in de golven onder. Vgl. Exod. XIV 22; XV 4, 5; Ps. LXXVI 17-21.</note>.</verse>

<verse osisID="Isa.43.18"> Gedenkt niet aan het vroegere en blijft niet op het oude staren<note n="723">Want bij deze nieuwe verlossing zal Gods macht nog heerlijker schitteren.</note>!</verse>

<verse osisID="Isa.43.19"> Zie, Ik, Ik volbreng nieuwe dingen, en nu gaan zij ontspruiten; voorzeker zult gij ze ontwaren: Ik stel in de woestijn eenen weg en in de wildernis stroomen<note n="724">Nieuwe dingen, zie XLII 9; XLIII 5, 6. Ontspruiten, zie XLII 9. Hebr. vragenderwijze: ‘Wordt gij ze niet gewaar’? Ook nu zal de Heer voor de ballingen den weg naar het vaderland banen en de oude wonderdaden hernieuwen, ja grootere verrichten.</note>.</verse>

<verse osisID="Isa.43.20"> Verheerlijken zal Mij het wild gedierte des velds, draken en struisen<note n="725">De bewoners der woestijn evenals XIII 21. Draken, Hebr.: ‘tannim’, zie noot 15 aldaar.</note>; want Ik geef in de woestijn wateren, stroomen in de wildernis, om mijn volk, mijnen uitverkorene, te drenken.</verse>

<verse osisID="Isa.43.21"> Dit volk heb Ik gevormd voor Mij, mijnen lof zal het vermelden<note n="726">God heeft Israël bestemd om Hem onder de heidenen te verheerlijken; daarom wil Hij het verlossen.</note>.</verse>

<verse osisID="Isa.43.22"> Neen, gij hebt Mij niet aangeroepen, o Jacob, noch u om Mij vermoeid, o Israël<note n="727">De verlossing is louter genade; Israël had haar niet verdiend. Want het was gedurende de ballingschap niet eens in staat God aan te roepen, d.i. door offers enz. te vereeren en zijne gramschap door zoenoffers af te wenden. U om Mij vermoeid, zie v. 23, volg.</note>!</verse>

<verse osisID="Isa.43.23"> Gij hebt Mij niet den ram van uw brandoffer<note n="728">d.i. Het morgen- en avondoffer Exod. XXIX 38, volg.; Num XXVIII 3, volg.</note> gebracht, en met uwe slachtoffers<note n="729">B. v. vrijwillige lof- en dankoffers Lev. VII 11, volg.</note> hebt gij Mij niet vereerd; Ik heb u geen dienstwerk opgelegd met offergave, noch u last aangedaan met wierook<note n="730">Offergave, net onbloedige offer, dat of het bloedige vergezelde of op zich zelf stond (Lev. II 1, 2) en met wierook werd opgedragen (Lev. II 1, 15).</note>.</verse> 


<verse osisID="Isa.43.24"> Gij hebt Mij voor zilver geen specerijriet<note n="731">Een welriekende wortel uit Indië en Arabie, die gebezigd werd ter bereiding van de heilige zalfolie (Exod. XXX 23, noot 15), wellicht ook bij het reukoffer.</note> gekocht, en met het vet uwer slachtoffers hebt gij Mij niet verzadigd<note n="732">Het vet der offerdieren werd, als het beste deel, aan God gegeven en op het altaar verbrand.</note>. Integendeel, dienstwerk hebt gij Mij opgelegd met uwe zonden, gij hebt Mij last aangedaan met uwe ongerechtigheden<note n="733">In plaats dat God het volk was lastig gevallen met allerlei dienstwerk, bestaande in bloedige en onbloedige offers, had het volk daarentegen zijnen God geplaagd door zijne zonden; want deze zijn Hein als een ondraaglijke last, dien Hij in zijne lankmoedigheid getorst heeft.</note>.</verse>

<verse osisID="Isa.43.25"> Ik ben het, Ik zelf, die uwe ongerechtigheden uitdelg om mijnentwil<note n="734">Uitdelg, d.i. uit het schuldboek geheel en al uitwisch, vgl. XLIV 22, om mijnentwil, zie noot 17.</note>, en uwe zonden zal Ik niet gedenken.</verse>

<verse osisID="Isa.43.26"> Roep het Mij in het geheugen en laat ons samen richten! Breng bij, zoo gij wat hebt, om u te rechtvaardigen<note n="735">Meent Israël verdiensten te hebben, om welke het recht heeft op de verlossing, het moge die aan God herinneren! Zie verder noot 8.</note>.</verse>

<verse osisID="Isa.43.27"> Uw eerste vader heeft gezondigd, en uwe middelaars waren tegen Mij weerspannig<note n="736">Uw eerste vader, een verzamelwoord, de vaderen van Israël, die reeds in de woestijn weerspannig waren, evenals later uwe middelaars, priesters en koningen.</note>.</verse>

<verse osisID="Isa.43.28"> En Ik ontwijdde de heilige vorsten, Ik gaf Jacob prijs aan den ondergang en Israël aan de beschimping<note n="737">God ontwijdde die door roeping en zalving heilige vorsten, koningen en priesters, door hen in de ballingschap van hunne bediening te ontzetten. Aan den ondergang, Hebr.: ‘aan den ban’, zoodat het volk, door God verworpen, aan de heidenen ter beschimping door woord en daad werd prijsgegeven.</note>.</verse>

</chapter>


<chapter osisID="Isa.44">
 

<title>Hoofdstuk XLIV.</title>
<p>Gods liefde voor zijn volk (v. 1-5). De ware God en de dwaasheid der afgoderij (v. 6-20). Israël's verlossing in hare voltooiing (v. 21-23) en in haar begin (v. 24-28).</p>


<verse osisID="Isa.44.1"> En nu, hoor Jacob, mijn dienstknecht., en Israël, dien Ik heb verkoren<note n="738">Gelijk XLIII 1 volgt hier in tegenstelling metlsraël's onwaardigheid Gods liefde voor zijn volk. Zie verder XLI 8.</note>!</verse> 


<verse osisID="Isa.44.2"> Dit zegt de Heer, die u gemaakt en gevormd heeft, die van den moederschoot af<note n="739">Het Hebr. en de Septuagint voegen dit beter bij het voorafgaande gevormd, zie v. 24. God vergelijkt zich bij eene teedere moeder, die voor haar kind bezorgd is van het eerste oogenblik van zijn bestaan. Zie XLIII noot 1.</note> uw helper was: Vrees niet, mijn dienstknecht Jacob, en gij, braafste<note n="740">Hebr.: ‘Jesjoeroen’; zoo heette Israël ook Deut. XXXII 15 (waar het door dilectus, welbeminde vertaald is) en XXXIII 5, 26; het is waarschijnlijk een verkleinwoord ter uitdrukking van Gods teedere liefde.</note>, dien Ik heb uitverkoren!</verse>

<verse osisID="Isa.44.3"> Want Ik zal wateren uitgieten op het dorstige en stroomen op het dorre; Ik zal mijnen geest uitgieten over uw zaad en mijnen zegen over uwr geslacht<note n="741">Vgl. XLI 17. Het naar Gods zegen smachtende volk is als een naar regen dorstende akker. Mijnen geest is eensluidend met mijnen zegen, zie Joël II 28, en doelt op de zegenrijke herstelling uit de ballingschap, maar vooral op de geestelijke zegeningen van het Nieuwe Verbond.</note>.</verse>

<verse osisID="Isa.44.4"> En zij zullen opschieten tusschen het gras als wilgen aan voorbijvlietende wateren<note n="742">Inzonderheid geestelijke wasdom is hier bedoeld, waarvan het welig groeien der aan beken geplante wilgen een zinnebeeld is.</note>.</verse>

<verse osisID="Isa.44.5"> Deze zal zeggen: Den Heer behoor ik; en gene zal zich noemen met Jacob's naam; en die zal schrijven met eigen hand: Den Heere; en den naam van Israël zal hij zich toeëigenen<note n="743">De smaad op den naam Israël zal worden weggenomen. Ieder zal het zich tot eene eer rekenen, tot dit volk te behooren, en aan den Heer, aan Jehova, Israël's God, zich toewijden. Dit beteekenen ook de laatste woorden, waarvan de zin is blijkens het Hebr., dat men den naam van Israël als eenen eernaam zal aannemen. De profeet voorspelt de roeping der heidenen tot het geestelijke Israël.</note>.</verse>

<verse osisID="Isa.44.6"> Dit zegt de Heer<note n="744">Jehova gaat zich nogmaals meten met de afgoden. Na de plechtige vermelding zijner titels (v. 6), wijst Hij (v. 7) op zijne alwetendheid, blijkbaar uit. de voorspellingen. Zie XLI 26; XLII 9; XLIII 8-13.</note>, Israël's Koning en zijn Verlosser, de Heer der heerscharen: Ik ben de eerste en Ik de laatste, en buiten Mij is er geen God<note n="745">Vgl. XLI 4; XLIII 11.</note>.</verse>

<verse osisID="Isa.44.7"> Wie is gelijk aan Mij? Hij roepe uit en verkondige: en de volgorde doe hij Mij kennen van den tijd af, dat Ik het aloude volk heb gesticht; dat zij het toekomstige en wat geschieden zal hun aankondigen<note n="746">Wie beweert aan God gelijk te zijn, verklare vooreerst het verleden, te weten de regelmatige opvolging der dingen van den tijd af, dat het aloude volk, d.i. het menschelijk geslacht (zie XL 7; XLII 5) vóór den zondvloed (vgl. Job. XXII 15, volg.), door God op de wereld werd gesteld. Hij doe ook voorspellingen, gelijk God zich vanouds openbaarde aan Adam, Noë enz.</note>!</verse> 


<verse osisID="Isa.44.8"> Vreest niet en weest niet ontsteld! Voorlang heb Ik het U doen hooren en aangekondigd. Gijlieden, gij zijt mijne getuigen! Is er een God buiten Mij en een maker, dien Ik niet kennen zou<note n="747">Voorlang, d.i. sinds den tijd in het vorige vers bepaald. Mijne getuigen, zie XLIII 10, 12. Het slot luidt in den grondtekst: ‘er is (buiten Mij) geen rots, Ik ken er geen’; m.a.w. Jehova alleen is de vaste grondslag van Israël's vertrouwen. Zie XXVI noot 5.</note>?</verse>

<verse osisID="Isa.44.9"> De afgodsmakers zijn altegader niets, en hunne lievelingen zullen hun niet baten; zij zelven zijn getuigen tegen hen, dat zij niet zien en niet begrijpen, opdat zij te schande worden<note n="748">Gods grootheid wordt nu bewezen uit de tegenstelling met de nietigheid der afgoden (v. 9-20). Vgl. XL 18-20; XLI 6, volg. Hunne lievelingen, d.i. de met zorg vervaardigde, hun zoo dierbare afgoden. Zij zelven, d.i. de makers dier afgoden, moeten tegen hun eigen maaksel tot hun eigen beschaming getuigen, dat die goden wezenlooze dingen zijn.</note>.</verse>

<verse osisID="Isa.44.10"> Wie heeft eenen god gemaakt en een beeld gegoten, dat tot niets baat<note n="749">Wie is zoo dwaas geweest dit te doen. Het antwoord volgt in v. 11.</note>?</verse>

<verse osisID="Isa.44.11"> Zie, al zijne deelgenooten worden te schande; want de werkmeesters zijn menschen: zij mogen zich bijeenscharen altemaal, zij mogen optreden; en zij zullen beven en beschaamd worden te gader<note n="750">Al zijne deelgenooten, d.i. die het met dien afgod hielden (zie Osee IV 17). De werkmeesters, de makers van dien god, zijn nietige menschen, niets meer. Wat zal dan hun maaksel wel zijn! Vrij mogen dezulken in menigte samenrotten; de ééne ware God zal hen voor zijn gericht doen beven. Vgl. XLI 5.</note>.</verse>

<verse osisID="Isa.44.12"> De ijzersmid werkt met de vijl; in het kolenvuur en met hamerslagen geeft hij het den vorm, en hij arbeidt met zijn krachtigen arm; hij krijgt honger en wordt machteloos, hij heeft geen water te drinken en raakt uitgeput<note n="751">Om de nietigheid der afgoden nog beter aan te toonen, voert de profeet ons in de werkplaats, waar smeden en timmerlieden godenbeelden vervaardigen. Zie, de smid zwoegt voor zijnen god en de godenmaker zelf lijdt honger en dorst! Lima, vijl: hetzelfde Hebr. woordt is Jer. X 3 vertaald door ascia, bijl, wat ook hier de nieuweren verkiezen; zij verklaren: hij scherpt de bijl voor den timmerman.</note>.</verse>

<verse osisID="Isa.44.13"> De timmerman strekt den maatstok uit, geeft het den vorm met de schaaf; hij maakt het naar den winkelhaak, en met den passer geeft hij het zijne ronding; en hij maakt een mannenbeeld als een welgevormden mensch, die in een huis zal wonen<note n="752">Hebr.: ‘De timmerman (bedoeld is de beeldsnijder) strekt het meetsnoer uit (op het houten blok om de maat te nemen), hij teekent het af (op het blok) met de stift, bewerkt het met de schaaf’ (of den beitel, want de beteekenis is onzeker). Dan bepaalt hij de afmetingen der ledematen met den passer en zoo maakt hij een mannenbeeld, een welgevormden mensch, bestemd om in een huis, een afgodstempel te gaan wonen; vgl. Sap. XIII 15.</note>.</verse>

<verse osisID="Isa.44.14"> Hij velt ceders, neemt een steeneik en een gewonen eik, die gestaan heeft tusschen de boomen des wouds; hij plant een pijnboom dien de regen doet groeien<note n="753">De grondstof, waaruit de god gemaakt wordt, is aan de willekeur van menschen overgelaten.</note>.</verse>

<verse osisID="Isa.44.15"> En deze dient den menschen tot brandhout; hij neemt daarvan en warmt zich, en hij steekt het aan en bakt brood; van het overschot nu maakt hij eenen god en aanbidt hem, snijdt hij een beeld en buigt er zich voor neder!</verse>

<verse osisID="Isa.44.16"> De helft daarvan verbrandt hij in het vuur, en over de andere helft eet hij vleesch, kookt zich een gerecht en verzadigt zich en warmt zich en zegt: Ha! ik word warm, ik voel den gloed!</verse>

<verse osisID="Isa.44.17"> En van het overschot daarvan! maakt hij een god en zijn gesneden beeld<note n="754">Na het verbruik der beide helften (v. 16) bleef er niets over dan wat afval, en dat maakt de onnoozele tot een god en, met verklarende beteekenis, te weten tot zijn gesneden beeld.</note>, hij buigt zich daarvoor neder en vereert het en bidt, zeggende: Red mij, want mijn god zijt gij!</verse>

<verse osisID="Isa.44.18"> Zij zijn zonder kennis en zonder begrip; want bestreken zijn hunne oogen, opdat zij niet zien en niet begrijpen met hun hart<note n="755">Hunne onwetendheid is schuldige, vrijwillige blindheid, want bestreken, d.i. toegekleefd, zijn de oogen der afgodendienaars. Immers waren zij niet door eigen schuld blind, dan zou hun het licht der rede den Schepper uit het geschapene aantoonen; vgl. Sap. XIII, volg.; Rom. I 20. Me hun hart, zie XIII noot 8.</note>.</verse>

<verse osisID="Isa.44.19"> Zij denken niet na in hunnen geest en hebben geen verstand en geen oordeel om te zeggen: De helft daarvan heb ik verbrand in liet vuur, en op zijne kolen heb ik brood gebakken, vleesch gebraden</verse> 
<verse osisID="Isa.44.1">en gegeten; en van het overschot zou ik eenen afgod maken? voor een blok hout zou ik neervallen?</verse>

<verse osisID="Isa.44.20"> Zijn deel is asch; een onverstandig hart aanbidt zoo iets; en hij zal zijne ziel niet redden en niet zeggen: Wellicht is er leugen in mijne rechterhand<note n="756">Zijn deel, d.i. het deel, dat de afgodendienaar in plaats van Jehova (Israël's deel, zie Ps. XV 5; LXII 11) verkozen heeft, is asch, d.i. een stuk hout, dat eens asch wordt. Septuag.: ‘Weet, dat het hart daarvan (van dien afgod) asch is’. Het Hebr. is duister; volgens velen: ‘wie asch naloopt’, daaraan zijne liefde en zijn vertrouwen schenkt, ‘dien heeft een bedrogen hart misleid’. Volgens anderen: ‘wie zich met asch, met iets ijdels voedt’ enz. - In mijne rechterhand, d.i. in mijne handelwijze; hij is zoo verblind en verdwaasd, dat hij zelfs niet denkt aan de mogelijkheid eener dwaling.</note>.</verse>

<verse osisID="Isa.44.21"> Gedenk dit, o Jacob, en gij Israël, want mijn dienstknecht zijt gij; Ik heb u gevormd, mijn dienstknecht zijt gij, Israël; moogt gij Mij niet vergeten!</verse>

<verse osisID="Isa.44.22"> Weggevaagd heb Ik als eene wolk uwe ongerechtigheden en als eenen nevel uwe zonden; keer terug tot Mij, want Ik heb u verlost<note n="757">Isaias past in deze twee verzen het voorafgaande toe op zijne afgodische tijd- en volksgenooten en wijst op de vele titels, welke hen aan God verbinden. Vgl. XLIII 25.</note>!</verse>

<verse osisID="Isa.44.23"> Zingt lof, hemelen, want erbarming heeft de Heer gedaan! Jubelt, uiteinden der aarde! Weergalmt, bergen, den lofzang, gij, woud en al zijn geboomte! Want verlost heeft de Heer Jacob, en Israël zal verheerlijkt worden<note n="758">Hebr.: ‘Zingt lof, ... want de Heer heeft het gedaan’ (u verlost v. 22), en aan het slot: ‘en aan Israël zal Hij zich verheerlijken’. De profeet eindigt met een loflied op Gods werk der verlossing evenals XLII 10, volg. Uiteinden, Hebr.: ‘diepten onder de aarde’, waarschijnlijk de onderwereld, het verblijf der tot opstanding bestemde dooden.</note>.</verse>

<verse osisID="Isa.44.24"> Dit zegt de Heer, uw Verlosser en uw Vormer van den moederschoot af: Ik ben de Heer, die alles gemaakt heb, die de hemelen heb uitgespannen, Ik alleen, die vastheid geef aan de aarde - en niemand was bij Mij<note n="759">Met dit vers begint de vijfde troostrede (XLIV 24 - XLV), waarin de profeet de verlossing door Cyrus beschrijft. Eerst wijst hij op Gods almacht en wijsheid, welke de vervulling zijner belofte waarborgen. Uw Verlosser, Hebr. ‘goël’, zie XLI noot 11. Van den moederschoot, zie XLIV noot 2. Die de hemelen, zie XL 22. Het volgende naar het Hebr. ‘die de aarde heb uitgespreid’, zie XLII 5.</note>.</verse>

<verse osisID="Isa.44.25"> Die de teekenen der waarzeg- gers ijdel maak en de wichelaars in waanzin doe verkeeren; die de wijzen rugwaarts doe deinzen en hunne wetenschap tot dwaasheid maak<note n="760">Gods wijsheid toont de ijdelheid, de valschheid der teekenen, waaruit de waarzeggers de toekomst voorspellen, door ze te doen falen. Vooral de Chaldeeuwsche wichelaars zijn bedoeld, vgl XLVII 9, welke God als dwaze menschen aan de kaak stelt; de wijzen, die zich zoo gaarne op den voorgrond dringen, doet Hij beschaamd rugwaarts deinzen.</note>.</verse>

<verse osisID="Isa.44.26"> Die het woord van zijnen dienstknecht tot stand brengt en het raadsbesluit zijner gezanten volvoert<note n="761">Het woord van zijnen dienstknecht, d.i. van Israël, is de aan Israël gegeven heilsbelofte, m.a.w. het goddelijk raadsbesluit door zijne gezanten, de profeten, verkondigd. Dit raadsbesluit wordt aanstonds genoemd.</note>. Die zeg tot Jerusalem: Word bewoond; en tot de steden van Juda: Wordt gebouwd; en zijne bouwvallen zal Ik doen herrijzen.</verse>

<verse osisID="Isa.44.27"> Die zeg tot de diepte: Word waterloos; en uwe vloeden zal Ik doen opdrogen<note n="762">De beletselen, die den uittocht van Israël tegenhielden, te weten Babylon's macht, zal God uit den weg ruimen. Eene zinspeling op den uittocht uit Egypte, welke hier te meer grond heeft, omdat, volgens oude geschiedschrijvers, Cyrus voor de verovering van Babylon eenen arm van den Euphraat heeft afgeleid.</note>.</verse>

<verse osisID="Isa.44.28"> Die zeg tot Cyrus: Mijn herder zijt gij, en geheel mijnen wil zult gij volbrengen<note n="763">Voor de eerste maal wordt Israël's verlosser hier met name genoemd: Cyrus, op de oude gedenkteekenen Kuru (Hebr. Koresj). God openbaarde aan Isaias dien naam omstreeks twee honderd jaren vóór diens optreden in de geschiedenis. Mijn herder, d.i. door Mij gesteld tot herder of koning der volkeren, inzonderheid om Israël, de kudde des Heeren, in Jehova's naam te verlossen, vgl. XL 11. Hierin was Cyrus een schaduwbeeld van den Messias, den waren Herder en Verlosser van Gods volk. - Volgens Flav. Josephus Antiq. XI 1, 2 werd deze voorspelling aan Cyrus getoond en liet hij zich hierdoor bewegen om te doen, wat Israël's God van hem vorderde.</note>. Die zeg<note n="764">Volgens den grondtekst spreekt hier Cyrus, die den wil Gods zal vervullen, door het bevelschrift uit te vaardigen tot den opbouw van Jerusalem en van den tempel.</note> tot Jerusalem: Word gebouwd; en tot den tempel: Word gegrondvest.</verse>

</chapter>


<chapter osisID="Isa.45"> 
 

<title>Hoofdstuk XLV.</title>
<p>Cyrus' verheffing (v. 1-7). Vurig verlangen naar de verlossing (v. .8 Gods raadsbesluit over Israël (v. 9-17), over de gansche wereld (v. 18-25).</p>


<verse osisID="Isa.45.1"> Dit zegt de Heer tot mijnen gezalfde, tot Cyrus, wiens rechterhand Ik heb gegrepen, om volken ten onder te brengen voor zijn aangezicht en koningen op de vlucht te drijven en deuren voor hem te openen, en geen poorten zullen gesloten blijven<note n="765">Hebr. en Syr.: ‘tot zijnen gezalfde’, in denzelfden zin als XLIV 28 ‘mijn herder’, omdat Cyrus door God uitgerust en als gezalfd was tot de koninklijke taak om het raadsbesluit van God aan koningen en volkeren te voltrekken. Ook hier (zie XLIV 28) draagt Cyrus den naam van den Messias, dien hij voorbeduidt. Wiens rechterhand heb Ik gegrepen, d.i. dien Ik geholpen en ondersteund heb, zie XLI 13; XLII 6, om ‘de heupen der koningen te ontgorden’ (Hebr.), d.i. om hen machteloos en weerloos te maken, het tegendeel van v. 5.</note>.</verse>

<verse osisID="Isa.45.2"> Ik zal u voorafgaan, en de roemruchtigen der aarde zal Ik vernederen, metalen poorten zal Ik verbrijzelen en ijzeren grendels verbreken<note n="766">In v. 2 begint de toespraak tot Cyrus. God zal voor hem den weg banen tot zijnen zegetocht. En de roemrucktigen enz., Hebr.: ‘en het hobbelige zal Ik effen maken’, m.a.w. God zal de hindernissen voor zijn zegetocht uit den weg ruimen, wat vervolgens onder nog andere beelden herhaald wordt. Volgens Herodotus 1, 179 had Babylon honderd metalen poorten. Vgl. XLIV 27.</note>.</verse>

<verse osisID="Isa.45.3"> En Ik zal u geven de verborgen schatten en wat heimelijk verholen is, opdat gij weten moogt, dat Ik de Heer ben, die u bij name roep, Ik, de God van Israël,</verse>

<verse osisID="Isa.45.4"> om wille van mijnen dienstknecht Jacob en van Israël, mijnen uitverkorene<note n="767">De schatten van Babylon, in geheime plaatsen verborgen, vgl. Jer. LI 13, en die van het rijke Sardes in Lydië, vgl. Cyrop. 7, 2, 11. De Perzen werden door hunne veroveringen fabelachtig rijk; de door Plinius (hist. nat. 33, 2) aangegeven som heeft men op ruim vijftien honderd millioen guldens berekend. God schonk aan Cyrus al die rijkdommen en overwinningen om wille van Israël, zie XLIV 28.</note>; en Ik riep u bij uwen naam, Ik gaf u eenen eernaam, en gij kendet Mij niet<note n="768">Hebr. evenals XLIV 5: ‘met een toenaam (te weten, mijn herder, mijn gezalfde) noemde Ik u, hoewel gij Mij niet kendet’; want, al beleed Cyrus volgens v. 3 Jehova als den God van Israël (vgl. I Esdr. I 2), toch erkende hij Hem niet als den eenig waren God, daar hij volgens de opschriften, ook de Chaldeeuwsche goden, Bel, Nebo en Marduk, vereerde.</note>.</verse>

<verse osisID="Isa.45.5"> Ik ben de Heer en er is geen andere; buiten Mij is er geen God; Ik omgordde u, en gij kendet Mij niet;</verse> 


<verse osisID="Isa.45.6"> opdat die van den opgang der zon en die van den ondergang erkennen, dat er geen is buiten Mij<note n="769">God omgordde Cyrus, d.i. ‘maakte hem machtig’ (Septuag.) boven kondigen en volken, opdat (v. 6) alle volkeren over de gansche aarde door de vervulling dezer voorspellingen tot de kennis van de waren God zouden worden voorbereid; vgl. I Esdr. I 1.</note>; Ik ben de Heer, en er is geen andere,</verse>

<verse osisID="Isa.45.7"> die het licht gevormd en de duisternis geschapen heb, die vrede breng en onheil schep<note n="770">De profeet spreekt aldus, wellicht met het oog op de heidensche leer van het zoogenaamde dualisme, volgens welke er twee aan elkander tegenstrijdige goddelijke wezens bestaan, waarvan het eene de oorsprong is van licht en geluk, het andere de bron van duisternis en onheil.</note>; Ik de Heer, Ik ben het, die dit alles doe.</verse>

<verse osisID="Isa.45.8"> Dauwt, hemelen, van boven, en dat de wolken regenen den gerechte; de aarde opene zich en doe den Verlosser ontspruiten, en de gerechtigheid ontkieme te gader; Ik, de Heer, heb hem geschapen<note n="771">Het optreden van Cyrus zal volgens v. 4-7 strekken tot heil van Israël en tot licht voor de heidensche volken. Uit die beschouwing ontwelt de vurige verzuchting van den profeet naar ‘gerechtigheid’ en ‘heil’, zooals het Hebr. en de Septuag. in plaats van gerechte en Verlosser lezen. Bedoeld zijn de zegeningen van den Messias, van wien Cyrus in zijn werk eene voorspellende figuur was, zoodat de profeet zonder het zinverband te verstoren van dezen tot genen kon overgaan. Gelijk de dauw en de regen op de dorstige aarde, zoo dale de Messias van den hemel neder, om het in zonde en ellende naar gerechtigheid en heil smachtende menschdom te verkwikken en vruchten van zaligheid te doen voortbrengen. God antwoordt op die bede van en profeet: Ik heb hem, den Verlosser van Israël, Hebr.: ‘het (beloofde heil) geschapen’, om het te bestemden tijde aan de wereld te toonen. In die belofte des Heeren moet de mensch berusten, want dwaas is het, zich tegen God te verzetten of te morren over zijne beschikkingen. Dit toont de profeet in de volgende verzen.</note>.</verse>

<verse osisID="Isa.45.9"> Wee hem, die twist met zijnen Maker, hij, een scherf uit Samisch aardewerk! Zal het leem zeggen tot zijn kneder: Wat maakt gij? En uw werk: Hij heeft geene handen<note n="772">In vergelijking met zijnen Maker is de booze mensch een scherf enz. Aardewerk van het eiland Samos (in het Hebr. niet genoemd) was bij de ouden bekend. De pottenbakker, die het leem naar welgevallen kneedt, is meermalen (vgl. XXIX 16; Jer. XVIII; Rom. IX 20, 21) een beeld van Gods oppermacht. Zal uw werk, o mensch, van u zeggen: Hij heeft enz., m.a.w. hij is onhandig, heeft geen verstand van zijn werk. Hoe kan dan de mensch zelf, die geheel en al Gods werk is, aan zijnen Maker wijsheid of macht ontzeggen bij het nemen en ten uitvoer leggen zijner beschikkingen?</note>!</verse>

<verse osisID="Isa.45.10"> Wee hem, die tot den vader zegt: Wat teelt gij? En tot de vrouw: Wat baart gij<note n="773">Hij, die oordeelt over Gods beschikkingen, handelt even dwaas als een kind, dat met zijne ouders zou willen twisten, waarom zij hem zóó, gelijk hij is, ter wereld gebracht hebben. De vrouw, Septuag. ‘de moeder’.</note>?</verse> 


<verse osisID="Isa.45.11"> Dit zegt de Heer, de Heilige van Israël, zijn Maker: Ondervraagt Mij aangaande de toekomst; wat betreft mijne zonen en het werk mijner handen, beveelt het Mij aan<note n="774">Ondervraagt Mij alleen. Beveelt enz., d.i. laat aan mijne zorg en voorzienigheid over, hoe Ik zal handelen met mijn Israël. Vgl. XL 27, volg.</note>.</verse>

<verse osisID="Isa.45.12"> Ik heb de aarde gemaakt, en den mensch daarop heb Ik geschapen; mijne handen hebben de hemelen uitgespannen, en over geheel hun heer voer Ik bevel.</verse>

<verse osisID="Isa.45.13"> Ik heb hem verwekt tot gerechtigheid, en al zijne wegen maak Ik recht; hij zal mijne stad bouwen en mijne gevangenen vrijlaten, niet voor losprijs noch voor geschenken, zegt de Heer, de God der heerscharen<note n="775">Ik heb hem, Cyrus, verwekt (een bewijs van Gods liefde voor zijn volk) tot gerechtigheid, zie XLI noot 2. Zijne wegen enz., zie noot 2. Niet voor losprijs, want Cyrus bedong geen geld voor Israël's vrijlating, maar gaf zelfs geschenken voor den opbouw des tempels; vgl. I Esdr. I 7, volg.</note>.</verse>

<verse osisID="Isa.45.14"> Dit zegt de Heer: Egypte's nijverheid en Ethiopië's handelsgewin en de Sabeërs, rijzige mannen, zullen tot u overgaan en de uwen zijn; achter u zullen zij schrijden, in handboeien gekluisterd zullen zij voorttreden; en voor u zullen zij zich nederbuigen en tot u smeeken: Alleen in u is God, en buiten u is geen God<note n="776">Door de volvoering van Gods raadsbesluiten zal Cyrus den weg bereiden tot de uitbreiding der kennis van Israël's God onder de heidensche volken, die weldra met hunne schatten tot Sion zullen opgaan (vgl. XXIII 18; LX 6; Agg. II 8 naar het Hebr.). Zoo zal Israël rijken buit en talrijke krijgsgevangenen, in geestelijken zin, bekomen. Egypte, Ethiopië en Saba, die volgens XLIII 8 den Perzen als vergoeding voor Israël ten deel vallen, staan hier als vertegenwoordigers der verst wonende heidensche volken. Aanbiddend zullen zij zich nederbuigen voor het geestelijk Israël om wille van God, die in hetzelve woont. Vgl. Zach. VIII 23.</note>!</verse>

<verse osisID="Isa.45.15"> In waarheid, Gij zijt een verborgen God. Gij, God van Israël, Verlosser<note n="777">Een uitroep van bewondering. Een verborgen God, die op eene voor de menschen onnaspeurlijke wijze, vooral in het werk van 's menschen verlossing, handelt.</note>!</verse>

<verse osisID="Isa.45.16"> Te schande en schaamrood worden allen, te gader gaan zij heen in beschaamdheid, de makers van dwaalgoden<note n="778">Hebr.: ‘van afgodsbeelden’</note>.</verse> 


<verse osisID="Isa.45.17"> Israël wordt verlost door den Heer met eeuwige verlossing; niet beschaamd en niet schaamrood zult gij worden in alle eeuwigheid<note n="779">Met eeuwige verlossing, die in hare werking en in hare vruchten eeuwigdurend is. Niet beschaamd enz., gelijk het vroegere Israël om zijne zonden.</note>.</verse>

<verse osisID="Isa.45.18"> Want dit zegt de Heer, de Schepper der hemelen - Hij is God - de Formeerder der aarde en haar Maker - Hij is haar Boetseerder; niet om ledig te zijn heeft Hij haar geschapen, om bewoond te worden heeft Hij haar ingericht<note n="780">Alvorens het nu volgende woord van God aan te halen, beschrijft de profeet Gods almacht, welke de vervulling der beloofde verlossing waarborgt. Niet om ledig te zijn enz., volgens eenigen wordt dit gezegd van palestina, dat niet voor immer ledig, van zijne bewoners verlaten zal blijven. Waarschijnlijker echter is er sprake van de geheele aarde met eene zinspeling op haren oorspronkelijk woesten toestand, zie Gen. I 1, 2.</note> -: Ik ben de Heer en er is geen andere.</verse>

<verse osisID="Isa.45.19"> Niet in het verborgen heb Ik gesproken, in een duisteren hoek der aarde; Ik heb niet gezegd tot het zaad van Jacob: Zoekt Mij vergeefs; Ik, de Heer, spreek gerechtigheid en kondig aan wat recht is<note n="781">Niet in het verborgen, in donkere holen, naar de wijze der heidensche orakels. God liet zich niet vergeefs, niet nutteloos zoeken of ondervragen aangaande de toekomst. Gerechtigheid beteekent hier wat overeenkomstig het recht is of de waarheid; recht, d.i. niet dubbelzinnig Vgl. Joan. XVIII 20.</note>.</verse>

<verse osisID="Isa.45.20"> Verzamelt u en komt en treedt toe te gader, gij die van de volkeren ontkomen zijt! Onverstandig zijn zij, die het hout van hun gesneden beeldwerk dragen en bidden tot eenen god, die geen heil schaft<note n="782">Vgl. XII 1. Ontkomen aan het godsgericht, dat Cyrus voltrekken zal; vgl. XLI 25. Hierdoor voorbereid tot het ontvangen van de ware godskennis, zullen zij weldra inzien wat in het tweede verslid wordt uitgesproken. Dragen in plechtige optochten; zie XLVI 1.</note>.</verse>

<verse osisID="Isa.45.21"> Doet kondschap en komt en beraadslaagt met elkander! Wie heeft zoo iets doen hooren van den beginne, heeft dat voorlang voorspeld<note n="783">Zie XLI 23, 26; XLII 3; XLIII 9, 10; XLIV 7.</note>? Ben Ik het niet, de Heer? En anders is er geen God behalve Ik; een gerechte en heil schaffende God is er niet buiten Mij!</verse>

<verse osisID="Isa.45.22"> Bekeert u tot Mij en gij zult heil bekomen, alle einden der aarde<note n="784">d.i. Alle volken zonder uitzondering.</note>; want Ik ben God en er is geen andere.</verse>

<verse osisID="Isa.45.23"> Bij Mij zelven heb Ik gezworen, van mijnen mond is uitgegaan een woord van gerechtigheid, en het zal niet terugkeeren: dat voor Mij zich zal buigen alle knie en bij Mij zweren alle tong<note n="785">Bij Mij zelven, zie Hebr. VI 13. Een woord van gerechtigheid of waarheid, zie v. 19, hetwelk niet onvervuld zal blijven, te weten dat enz. Het zweren bij Jehova is het uiterlijk blijk der toewijding aan zijnen dienst.</note>.</verse>

<verse osisID="Isa.45.24"> Alzoo bij den Heer, zal men zeggen, is voor mij gerechtigheid en heerschappij<note n="786">Het meervoud justitiae ziet op de menigvuldige genademiddelen van God, waardoor de mensch heerschappij, Hebr.: ‘macht’, verkrijgt over zijne vijanden en zijne driften.</note>; tot Hem zullen zij komen, en te schande zullen worden allen, die Hem weerstaan.</verse>

<verse osisID="Isa.45.25"> In den Heer zal gerechtvaardigd worden en roemen het geheele zaad van Israël<note n="787">Bestaande uit Israël en de bekeerde heidenen; vgl. XLIV 4, 5.</note>.</verse>

</chapter>


<chapter osisID="Isa.46">
 

<title>Hoofdstuk XLVI.</title>
<p>De val van Babylon's goden (v. 1-2). Bestraffing van het afgodische Israël (v. 3-7); opwekking tot bekeering (v. 8-13).</p>


<verse osisID="Isa.46.1"> Verbrijzeld is Bel, vermorzeld is Nabo<note n="788">Zesde troostrede: de val van Babylon's goden, die, te gelijk met het volk overwonnen, door de overwinnaars buit gemaakt en medegevoerd worden; vgl. Jer. XLVI 25; XLVIII 7; XLIX 3; vooral L 2; Am. I 15 enz. Bel, de Babylonische hoofdgod, ook Merodach geheeten, had te Babel een reusachtigen tempel, welks bouwvallen het tegenwoordige Birs Nimrud zijn. Het afgodsbeeld van Bel was volgens Herodotus 1, 183 van enkel goud en twaalf ellen hoog. Niet weinige Babylonische eigennamen zijn daarmede samengesteld (Baltassar, Belibus enz.). Nabo, voor den alwetend en god gehouden, die de Chaldeeuwsche wijzen bezielde, had zijn tempel te Borsippa. Beroemde koningen van Babylon, b.v. Nabopolassar, Nabuchodonosor enz. noemden zich naar hem.</note>; hunne beelden zijn aan de dieren en aan het trekvee ten deel gevallen, uwe lasten zwaar van vracht tot vermoeienis toe<note n="789">De beelden zijn door de overwinnaars op lastdieren geladen en in dien zin aan het trekvee ten deel gevallen, dat zwaar beladen is met de lasten, welke voorheen de uwe waren; want de Chaldeërs droegen in plechtige omgangen de godenbeelden op hunne schouders; zie v. 7; XLV 20; Jer. X 5; Bar. VI 3. Het afgodsbeeld van Bel, door Cyrus en Darius Hystaspes nog gespaard, werd eerst door Xerxes uit Babel weggevoerd.</note>.</verse> 


<verse osisID="Isa.46.2"> Verteerd en vermorzeld zijn zij te gader; zij vermogen niet te redden wie hen draagt, en hunne ziel zal in de gevangenschap gaan<note n="790">Zij, die goden, zijn niet in staat te redden wie hen draagt, Hebr. ‘hunne eigen vracht’, d.i. het zware gewicht van goud, waarvan zij gemaakt zijn; en zoo gaat hunne ziel, d.i. al wat zij zijn (dewijl die goden niet anders zijn dan een klomp goud), in de gevangenschap.</note>.</verse>

<verse osisID="Isa.46.3"> Aanhoort Mij, huis van Jacob en al wat nog overig is van het huis Israël, gij, die getorst wordt aan mijn boezem, die gedragen wordt op mijnen schoot<note n="791">Terwijl de heidenen hunne goden dragen, draagt daarentegen Jehova zijn volk; vgl. LXIII 9. Jacob is het rijk Juda. Wat nog overig is van het door de Assyriërs vernietigde rijk Israël. Aan mijnen boezem.... op mijnen schoot schildert Gods teedere liefde en moederlijke zorg; doch in plaats van a meo utero en a mea vulva moet blijkens het Hebr. en de Septuagint gelezen worden: ab utero en a vulva, d i. van de geboorte af enz., zie XLIII 1, XLIV 2.</note>.</verse>

<verse osisID="Isa.46.4"> Tot aan den hoogen ouderdom ben Ik dezelfde, en tot aan de grijsheid zal Ik u torsen<note n="792">Tot aan den grijzen ouderdom des volks zal God Israël dragen. Zoo toont God meer dan moederliefde.</note>; Ik heb het gedaan en Ik zal u dragen, Ik zal u torsen en heil schaffen.</verse>

<verse osisID="Isa.46.5"> Aan wien hebt gij Mij gelijk gehouden, en met wien Mij gelijk gesteld en Mij vergeleken, en aan wien Mij gelijk gemaakt<note n="793">Berispende vragen tot het ondankbare Israel, dat nietige godenbeelden in plaats van zijnen God stelt. Zie XL 18.</note>?</verse>

<verse osisID="Isa.46.6"> Gij, die goud haalt uit den buidel en zilver met de schaal toeweegt, eenen goudsmid bestelt om eenen god te maken; en zij vallen neder en aanbidden<note n="794">Vgl. XLIV 12, volg.</note>!</verse>

<verse osisID="Isa.46.7"> Zij heffen hem op en dragen hem op de schouders en zetten hem neder op zijne plaats; daar zal hij staan en zich van zijne plaats niet verroeren; maar ook als zij tot hem roepen, zal hij niet hooren; uit den nood zal hij hen niet redden.</verse>

<verse osisID="Isa.46.8"> Gedenkt dit en weest beschaamd! Overtreders, komt tot inkeer<note n="795">In plaats van confundamini, weest beschaamd vertaalde de H. Hiëronymus fundamini, d.i. bevestigt u, weest standvastig, een vermaning tot hen, die wankelden tusschen Jehova en de afgoden; vervolgens tot de afvalligen: komt tot inkeer.</note>.</verse>

<verse osisID="Isa.46.9"> Herdenkt den vroegeren tijd<note n="796">Gods groote wonderdaden ter gunste van Israël, b.v. bij den uittocht uit Egypte. Zie XLIII 18.</note>, dat Ik God ben, en er anders geen God is, en niemand gelijk is aan Mij;</verse>

<verse osisID="Isa.46.10"> die van den aanvang af de uitkomst aankondig<note n="797">De uitkomst der voorspelde gebeurtenissen, b.v. de inbezitneming van het beloofde land. Zie XLI 26, volg.</note>, en van den beginne wat nog niet geschied is; die zeg: Mijn raadsbesluit zal tot stand komen, en geheel mijn wil zal geschieden;</verse>

<verse osisID="Isa.46.11"> die uit het Oosten eenen vogel roep en uit een ver land den man van mijn welbehagen; en Ik heb gesproken, en Ik zal het tot stand brengen; Ik heb het ontworpen, en Ik zal het doen<note n="798">Vogel, Hebr.: adelaar’, een roofvogel en dus een juist beeld van een veroveraar (vgl. Jer. XLIX 22; Ezech. XVII 3), hier te passender gekozen, omdat de bedoelde Cyrus een gouden adelaar met uitgespreide vleugels tot veldteeken had (Xenophon Cyrop. 7, 1, 4). Uit het Oosten, zie XLI 2. Den man van mijn welbehagen, Hebr.: ‘van mijn raadsbesluit’, dat hij volvoeren zal; zie XLIV 28.</note>.</verse>

<verse osisID="Isa.46.12"> Hoort naar Mij, gij hardnekkigen, die verre zijt van de gerechtigheid<note n="799">Hebr.: ‘stijfhoofdigen’ of eigenzinnigen, die het werk van Gods genade, dat in het laatste vers beschreven wordt, versmaden.</note>:</verse>

<verse osisID="Isa.46.13"> Ik heb mijne gerechtigheid nabij gebracht, niet ver verwijderd is zij, en mijn heil zal niet toeven. Ik geef in Sion heil en aan Israël mijne heerlijkheid<note n="800">Mijne gerechtigheid of, wat hetzelfde is, mijn heil (zie XLI noot 2), was voor de getrouwe Israëlieten nabij; want ook zij konden door het geloof in Gods woord aan dat heil deel hebben. Bedoeld is de verlossing van Israël, welke een aanvang nam bij de bevrijding uit de Babylonische ballingschap en voltooid wordt in de geestelijke verlossing door den Messias. Vgl. LI 5.</note>.</verse>

</chapter>


<chapter osisID="Isa.47">
 

<title>Hoofdstuk XLVII.</title>
<p>Babylon's vernedering en ondergang om zijne hoovaardij, om zijne mishandeling van Gods volk en om zijn vertrouwen op tooverkunsten.</p>


<verse osisID="Isa.47.1"> Daal af, zet u in het stof, gij jonkvrouw, dochter Babylon! Zet u ter aarde neder! Zonder troon is de dochter der Chaldeërs! Want voortaan zult gij niet heeten de weekelijke en de teedere<note n="801">Zevende troostrede. Babylon, als hoofdstad de dochter des lands of der Chaldeërs, heerschte als een trotsche koningin over de aarde. De profeet ziet haar van haren troon gestooten en ter aarde gezeten als eene treurende, zie III 26. De weekelijke enz (vgl. Deut. XXVIII 56), want weelde, wellust en zingenot kenmerkten die stad (Quint. Curt. 5, 1; Herod. 1, 199).</note>.</verse> 


<verse osisID="Isa.47.2"> Neem den molen en maal meel<note n="802">Den handmolensteen draaien was het zwaar en verachtelijk werk van slavinnen; vgl Exod XI 5.</note>! Ontbloot uwe schande, ontdek den schouder, maak de beenen bloot, waad door stroomen<note n="803">De straf eener boeleerster (vgl Nah. III 5) zal op die trotsche gebiederes neerkomen. Het Hebr vertalen de nieuweren: ‘ontdek uwen sluier, hef uwen sleep op’, want als eene aanzienlijke vrouw was zij gesluierd en droeg zij een staatsiekleed met langen sleep; nu echter moet zij als een Oostersche slavin ongesluierd en met opgeschorte kleederen dienstwerk verrichten en daarbij met ontbloote beenen door stroomen waden. Dit laatste schijnt tevens eene zinspeling op den uittocht der krijgsgevangen bevolking door het water, dat Babylon omgaf.</note>!</verse>

<verse osisID="Isa.47.3"> Ontbloot worde uwe schaamte en gezien uwe schande; wraak zal Ik nemen, en geen mensch zal Mij weerstaan<note n="804">Hebr.: ‘en geen mensch zal Ik sparen’ Het is het wraakgericht des Heeren</note>!</verse>

<verse osisID="Isa.47.4"> Onze Verlosser, Heer der heerscharen is zijn naam, de Heilige van Israël<note n="805">Een jubelkreet in den mond van Israël, dat door Babylon's val verlost wordt.</note>!</verse>

<verse osisID="Isa.47.5"> Zet u sprakeloos neder en begeef u in het donker, dochter der Chaldeërs<note n="806">Het grootsprekende Babylon moet zich, op de wijze der treurenden (Job. II 13; Thren. II 10), sprakeloos nederzetten en zich beschaamd verschuilen in het donker der vergetelheid, des kerkers. Zóó wordt Babel gestraft om zijne hoovaardij.</note>; want voortaan zult gij niet heeten de beheerscheresse der koninkrijken!</verse>

<verse osisID="Isa.47.6"> Ik ben vergramd geweest tegen mijn volk, Ik heb mijn erfdeel ontwijd en heb hen overgegeven in uwe hand; gij hebt hun geen erbarming bewezen, op den grijsaard hebt gij uw juk verzwaard bovenmate<note n="807">Een andere reden van het wraakgericht over Babel. God had zijn erfdeel, Israël, ontwijd (vgl. XLIII 28), toen Hij het, als ware het niet meer zijn volk, tot straf overleverde aan de Chaldeërs; dezen echter overschreden de door God gestelde maat en mishandelden Gods volk (vgl. Zach. I 15); een voorbeeld van dien moedwil: op den grijsaard enz. Vgl. Thren. IV 16; V 12.</note>.</verse>

<verse osisID="Isa.47.7"> En gij zeidet: Voor eeuwig zal ik de heerscheresse zijn; gij naamt dit niet ter harte en dacht niet aan uw einde<note n="808">Aan uw einde, d.i. aan den smadelijken ondergang, uwe gerechte straf.</note>.</verse>

<verse osisID="Isa.47.8"> En nu, hoor dit, gij weelderige, die veilig woont, die zegt in uw hart: Ik ben het, en buiten mij is er geen andere; ik zal niet als weduwe gezeten zijn, en kinderloosheid zal ik niet kennen<note n="809">Ik ben het, Babel schrijft aan zich zelf toe, wat aan God alleen toekomt, zie XLV 5, 6 enz. Weduwe, verlaten door de vorsten, die het met haar hielden; kinderloosheid door de ballingschap of den dood harer inwoners.</note>.</verse>

<verse osisID="Isa.47.9"> Komen zullen over u deze twee plotseling op één dag, kinderloosheid en weduwstaat; in volle mate komen zij over u, om de menigte uwer tooverkunsten en om de machtige verstoktheid uwer bezweerders<note n="810">Om de menigte enz., Hebr.: ‘in spijt van de menigte uwer tooverkunsten en in spijt van de (gewaande) buitensporige kracht uwer tooverspreuken’. Chaldea was het eigenlijke vaderland der tooverkunsten, inzonderheid der sterrenwichelarij, zie v. 13; daarom heeten de sterrenwichelaars enz. in het Boek Daniël Chaldeërs.</note>.</verse>

<verse osisID="Isa.47.10"> En gij hebt vertrouwen gesteld op uwe boosheid en gezegd: Niemand is er, die mij ziet! Uwe wijsheid en uwe kunst, die heeft u bedrogen. En gij hebt gezegd in uw hart: Ik ben het, en buiten mij is er geen andere.</verse>

<verse osisID="Isa.47.11"> Komen zal over u onheil, en zijne herkomst zult gij niet kennen<note n="811">Zijne herkomst, Hebr. eigenlijk: ‘dageraad’, het eerste opkomen van dat onheil; anderen vertalen: ‘onheil, dat gij niet weet weg te tooveren’.</note>; en neerploffen zal op u jammer, en gij zult het niet kunnen bezweren; komen zal over u plotseling eene ellende, en gij zult ze niet kennen.</verse>

<verse osisID="Isa.47.12"> Treed op met uwe bezweerders en met de menigte uwer tooverkunsten, waarmede gij u hebt afgemat van uwe jeugd af, zoo het wellicht u iets baten kan, of zoo gij u sterker kunt maken<note n="812">Treed op enz. is spottend gezegd. Van uwe jeugd, d.i. van de oudste tijden af. Zoo het enz., Hebr.: ‘wellicht kunt gij iets uitrichten, wellicht schrik aanjagen’, d.i. den bewerker dier onheilen door uwe tooverkunsten op de vlucht jagen.</note>.</verse>

<verse osisID="Isa.47.13"> Gij hebt u afgetobd met de menigte uwer raadslagen; laten optreden en u redden de hemelwichelaars, die de sterren beschouwen en de maanden berekenen om u daaruit de toekomst aan te kondigen<note n="813">Gij hebt u afgetobd door allerlei overleggingen volgens de regels der tooverkunst! Babel beproeve dan, of het meer baat vindt bij de hemelwichelaars, augures coeli; de Hebr. randlezing beteekent waarschijnlijk: die den hemel in vakken of velden verdeelen, zooals de sterrenkundigen doen. De maanden berekenen, d.i. voorspellingen doen volgens de teekenen in de astrologische kalenders aangegeven.</note>!</verse> 


<verse osisID="Isa.47.14"> Zie, zij worden als stoppelen, het vuur verbrandt hen; niet redden zullen zij hun leven uit de macht der vlam: het is geen kolenvuur om zich daarbij te warmen, geen vuurhaard om zich daarvoor neer te zetten!</verse>

<verse osisID="Isa.47.15"> Zoo gaat het u met datgene, waarmede gij u hadt afgemat; uwe kooplieden van uwe jeugd af, zij dolen, ieder zijns weegs; niemand is er, die u redt<note n="814">Zoo gaat het u met al uwe tooverkunsten en uwe sterrenwichelarij (zie v. 12), welke u op den wraakdag niet zullen baten. Volgens anderen: zoo gaat het u met uwen handel, met uwe kooplieden, die uit alle streken naar de rijke handelsstad zijn samengestroomd en in den nood haar ijlings verlaten. Zie XIII 14; Nah. III 16.</note>.</verse>

</chapter>


<chapter osisID="Isa.48">
 

<title>Hoofdstuk XLVIII.</title>
<p>Vermaning van het onboetvaardige Israël: zoowel de vroegere als de thans uitgesproken voorspellingen zijn voor hetzelve het bewijs van Gods macht en liefde (v. 1-11). God wil het nog redden (v. 12-16). Ware het immer aan zijnen God getrouw gebleven (v. 17-19)! Opwekking der ballingen tot terugkeer (v. 20-21). Slotwoord (v. .22</p>


<verse osisID="Isa.48.1"> Hoort dit, huis van Jacob, die u noemt met den naam van Israël en uit de wateren van Juda zijt voortgekomen, die zweert bij den naam des Heeren en den God van Israël gedachtig zijt - niet in waarheid noch in gerechtigheid<note n="815">Slotrede der eerste afdeeling met korte herhaling van den hoofdinhoud. Het op den naam van Israël en op zijne afkomst (uit de wateren, d.i. uit de zich in vele aderen splitsende bron) van Juda trotsche volk eerde wel uiterlijk (zie XLV noot 21) Jehova, maar niet in waarheid noch in gerechtigheid (zie XLV 19, 23), d.i. niet met een oprecht hart.</note>;</verse>

<verse osisID="Isa.48.2"> Want naar de heilige stad noemen zij zich, en op den God van Israël steunen zij: Heer der heerscharen is zijn naam<note n="816">Eene herhaling der onmiddellijk voorafgaande gedachte. Tevens geeft het de reden, waarom de profeet recht heeft door hen aanhoord te worden.</note>!</verse>

<verse osisID="Isa.48.3"> De vroegere dingen heb Ik voor- lang aangekondigd, en van mijnen mond zijn zij uitgegaan, en Ik deed ze hooren; plotseling heb Ik ze volvoerd, en zij zijn tot stand gekomen<note n="817">Hier begint het woord, dat het volk naar v. 1 moet hooren, te weten het bewijs van Jehova's alwetendheid en almacht, en wel vooreerst uit de vroegere voorspellingen, lang te voren gedaan en thans plotseling, d.i. op onverwachte, goddelijke wijze, vervuld. Zie XLII 9; XLIV 7, 8; XLV 21; XL VI 10.</note>.</verse>

<verse osisID="Isa.48.4"> Omdat Ik wist, dat gij onbuigzaam zijt, en uw nek een ijzeren spier is, en uw voorhoofd van metaal,</verse>

<verse osisID="Isa.48.5"> heb Ik ze u voorlang voorspeld; eer zij geschiedden, deed Ik ze u kennen, opdat gij wellicht niet zeggen zoudt: Mijne afgoden hebben dat gedaan, en mijne gesneden en gegoten beelden hebben dat gelast<note n="818">Het hardnekkige volk had vanouds een ijzeren nekspier, als een koppig lastdier, dat zijn nek niet wil buigen onder het juk, had een voorhoofd van metaal, d.i. was onverzettelijk volhardend in het booze opzet; vgl. Ezech. II 4; III 7, volg. Daarom wilde Jehova duidelijk en klaar de groote gebeurtenissen lang te voren voorspellen, opdat Israël geenszins aan de afgoden zou kunnen toeschrijven, wat het werk was van Gods bovennatuurlijke leiding.</note>.</verse>

<verse osisID="Isa.48.6"> Wat gij gehoord hebt - zie het altemaal! En gijlieden, hebt gij het verkondigd<note n="819">Zie dat alles vervuld! Hebr. ‘Zult gij het verkondigen’ als de getuigen Gods, volgens XLIII 10.</note>? Van toen af deed Ik u nieuwe dingen hooren, en het zijn geheimgehouden dingen, welke gij met weet<note n="820">Ook nieuwe voorspellingen doet God hooren van nu af (Hebr. en Septuag.; tunc schijnt een schrijffout voor nunc). Het zijn in Gods raad geheimgehouden dingen, welke door niemand natuurlijkerwijze geweten konden worden. Bedoeld zijn de voorspellingen aangaande Cyrus' optreden en de verlossing van Israël; want vooral deze zijn het, welke in deze afdeeling op den voorgrond treden.</note>.</verse>

<verse osisID="Isa.48.7"> Nu zijn zij geschapen<note n="821">Geschapen, d.i. in het licht getreden door de profetische openbaring.</note> en niet voorlang; en één dag te voren, toen hadt gij ze niet gehoord, opdat gij wellicht niet zeggen zoudt: Zie, Ik heb ze geweten.</verse>

<verse osisID="Isa.48.8"> Neen, gij hebt ze niet gehoord noch geweten, noch was voorheen uw oor daarvoor geopend<note n="822">Bemerk, met wat nadruk de profeet herhaalt, dat zijn volk niets wist of vermoeden kon van hetgeen hij voorspelde aangaande Cyrus' optreden. Bijgevolg zijn deze profetieën niet geschreven, toen Cyrus' zegepraal over Babylon kon voorzien worden.</note>. Want Ik weet, dat gij trouweloos trouweloosheid pleegt, en een overtreder van den moederschoot af noemde Ik u<note n="823">Juist daarom wilde God zoo klaarblijkelijk maken, dat Hij, en niemand anders, die nieuwe voorspellingen deed, omdat Israël zoo hardnekkig was in zijne trouweloosheid; zie v. 4, 5. Hiermede gaat de profeet over tot een korte herhaling van XLIII 22, volg., dat namelijk de verlossing louter genade is. Van den moederschoot af, zie XLIV 2.</note>.</verse> 


<verse osisID="Isa.48.9"> Om wille van mijnen naam houd Ik mijnen toorn verre, en om mijne eer breidel Ik u, opdat gij niet te gronde gaat<note n="824">Om als een barmhartig en getrouw God door Israël te worden geprezen, breidelt God Israël door tuchtiging, opdat het niet, door zijne geneigdheid ten kwade, nog verder zou afdwalen en te gronde gaan. Hebr.: ‘bedwing Ik Mij, u ten beste’.</note>.</verse>

<verse osisID="Isa.48.10"> Zie, gelouterd heb Ik u, maar niet als zilver, gekeurd heb Ik u in den smeltoven der ellende<note n="825">Niet als zilver, dat in den smeltoven gezuiverd wordt van alle onreine bestanddeelen; Israël werd door de ellende der ballingschap niet in die mate gereinigd, dat het de verlossing verdiende.</note>.</verse>

<verse osisID="Isa.48.11"> Om mijnentwil, om mijnentwil zal Ik het doen, opdat Ik niet gelasterd worde, en mijne eer geef Ik aan geen ander<note n="826">Opdat Ik enz., Hebr.: ‘want hoe wordt hij (mijn naam) onteerd’! Evenzoo in de Septuag.: ‘want mijn naam wordt onteerd’. God zal door de verlossing van Israël zijne geschonden eer herstellen; want in het oog der heidenen scheen Israël's God door hunne afgoden overwonnen. Vgl. XLII 8.</note>.</verse>

<verse osisID="Isa.48.12"> Aanhoor Mij, Jacob, en gij, Israël, dien Ik roep: Ik ben het, Ik de eerste en Ik de laatste<note n="827">Zie XLI 4; XLIV 6. Dien Ik roep als mijnen uitverkorene boven andere volken.</note>!</verse>

<verse osisID="Isa.48.13"> Mijne hand toch heeft de aarde gegrondvest, en mijne rechterhand heeft de hemelen gemeten; Ik roep hen, en zij staan gereed te gader<note n="828">Zie XL 12; XLII 5. De aarde en de hemelen staan gereed om te gehoorzamen aan God, tot beschaming van het weerspannige Israël. Vgl. Ps. XXXII 9; CXVIII 91.</note>.</verse>

<verse osisID="Isa.48.14"> Verzamelt u, gij allen, en hoort: Wie onder hen heeft zoo iets aangekondigd? De Heer heeft hem lief; hij zal diens wil doen aan; Babylon en diens arm zijn tegen de Chaldeërs<note n="829">Verzamelt u, vgl. XLV 20, volg. Onder hen, onder de afgoden. Zoo iets, als mijne voorspelling aangaande uwe verlossing. De Heer heeft Cyrus lief, schenkt hem krijgsgeluk, om Gods wil aan Babylon te volvoeren en Gods wrekende arm te zijn.</note>.</verse>

<verse osisID="Isa.48.15"> Ik, Ik heb gesproken, en Ik heb hem geroepen; Ik heb hem doen komen, en voorspoedig is zijn weg.</verse>

<verse osisID="Isa.48.16"> Treedt nader tot Mij en hoort dit: Niet in het verborgen heb Ik van den aanvang af gesproken; van den tijd af, eer het geschiedde, was Ik daarbij<note n="830">Niet in het verborgen, zie XLV 19. Hebr.: ‘van den tijd af, dat het geschiedt (als die voorspellingen in vervulling gaan; volgens de Vulgaat reeds te voren), ben Ik daarbij’ door mijne voorzienigheid.</note>. En nu heeft mij de Heere God gezonden en zijn geest<note n="831">Hier spreekt Isaias en bevestigt, dat hij, door Gods geest gezonden, Cyrus' optreden en Israël's verlossing voorspelt. Volgens velen echter spreekt Isaias van zich zelven in het geheele vers en verklaart hij, sedert de door hem meegedeelde openbaring in den geest bij hare vervulling tegenwoordig te zijn.</note>.</verse>

<verse osisID="Isa.48.17"> Dit zegt de Heer, uw Verlosser, de Heilige van Israël: Ik, de Heer, uw God ben Ik, die u leer wat nuttig is, die u leid op den weg, welken gij bewandelen zult.</verse>

<verse osisID="Isa.48.18"> Och! haddet gij op mijne geboden acht gegeven, als een stroom ware uw vrede geworden, en uwe gerechtigheid als de diepten der zee.</verse>

<verse osisID="Isa.48.19"> en als oeverzand ware uw zaad geweest, en het kroost van uwen schoot als hare kiezelsteenen; niet vergaan en niet uitgedelgd ware zijn naam voor mijn aangezicht<note n="832">Uw vrede of uwe welvaart; uwe gerechtigheid of uw heil, zie XLI noot 2. Als oeverzand ziet op Gen. XXII 17; XXXII 12. Israël had zijnen naam van zelfstandig en uitverkoren volk in de ballingschap verloren. Anderen vertalen het Hebr. in v. 18 en 19 op die wijze, dat alles vermanend op de toekomst ziet: Indien gij wilt acht geven op mijne geboden, dan zal enz.</note>.</verse>

<verse osisID="Isa.48.20"> Trekt uit van Babylon, vlucht weg van de Chaldeërs! Boodschapt het bij jubelgeschal; doet dit hooren en galmt dit uit tot aan de uiteinden der aarde! Zegt: Verlost heeft de Heer zijnen dienstknecht Jacob<note n="833">Tot aan de uiteinden der aarde moge de blijde boodschap hunner verlossing tot Gods verheerlijking weerklinken. Zij wordt v. 21 in een aan de wonderen der eerste verlossing ontleende beeldspraak geschilderd; zie XLI 18, 19; XLIII 19, 20; XLIV 3.</note>!</verse>

<verse osisID="Isa.48.21"> Zij leden geen dorst in de woestijn, toen Hij hen uitvoerde; water uit de rots bracht Hij hun voort, en Hij kliefde de rots, en de wateren vloeiden.</verse>

<verse osisID="Isa.48.22"> Geen vrede is er voor de goddeloozen, zegt de Heer<note n="834">Dit kernachtige woord, eene waarschuwing voor de hardnekkige Israëlieten, sluit deze afdeeling.</note>.</verse>

</chapter>


<chapter osisID="Isa.49"> 
 

<title>Hoofdstuk XLIX.</title><p>Verheffing van den dienstknecht des Heeren (v. 1-13) en zaligprijzing van Sion (v. 14-26).</p>


<verse osisID="Isa.49.1"> Hoort, eilanden, en luistert, volken van verre: De Heer heeft mij van de geboorte af geroepen, van den schoot mijner moeder heeft Hij mijnen naam vermeld<note n="835">Eenzelfde uitnoodiging als XLI 1. Eilanden, zie XL noot 13. Die hier spreekt, is, blijkens v. 6, dezelfde tot wien XLII 6 gezegd was: ‘Ik maak u ten licht voor de heidenen’, is derhalve de Messias; vgl. Act. XIII 47. Alle volken moeten naar hgm hooren; hierop heeft hij recht, want God heeft hem van zijne geboorte af geroepen tot zijne bediening, welke door zijnen naam wordt uitgedrukt. Zie de vervulling Matth. I 21; Luc. I 31; II 21.</note>.</verse>

<verse osisID="Isa.49.2"> En Hij heeft mijnen mond gemaakt als een scherp zwaard, in de schaduw zijner hand mij beschut; en Hij heeft mij gemaakt tot een uitgelezen pijl, in zijnen koker mij verborgen<note n="836">Als een scherp zwaard.... als een uitgelezen (Hebr. ook: ‘gladgeslepen’) pijl: beide vergelijkingen, welke aan het zwaard en den pijl, een echt Perzisch wapen, van den veroveraar Cyrus herinneren (vgl. XLV 1, volg.) verklaren de alles doordringende kracht van het woord (vgl. XI 4; Hebr. IV 12), dat de Messias prediken en waarmede hij de wereld veroveren zal. In de schaduw van Gods hand, d.i. onder Gods bijzondere hoede, als een in Gods koker verborgen pijl, zal hij te bestemden tijde zijn doel niet missen; vgl. Ps. XLIV 6.</note>.</verse>

<verse osisID="Isa.49.3"> En Hij zeide tot mij: Mijn dienstknecht zijt gij, Israël<note n="837">Israël is hier niet het volk, vgl. XLII 19, want de toegesproken dienstknecht wordt van het volk in v. 6 als diens verlosser, in v. 8 als diens middelaar onderscheiden; het is de Messias, die, Israël's zonden op zich nemend en voor diens schulden voldoening gevend, een tweede Israël werd, de strijder tegen God, wiens toorn hij ontwapende; vgl. Gen. XXXII noot 14. Zie Matth. II 15, waar eveneens het volk Israël als type van den Messias optreedt.</note>, want aan u zal Ik Mij verheerlijken.</verse>

<verse osisID="Isa.49.4"> En ik, ik zeide: Vergeefs heb ik gearbeid, voor niets, en nutteloos heb Ik mijne kracht uitgeput; voorwaar, mijn recht is bij den Heer en mijn werk bij mijnen God<note n="838">De Messias klaagt over de onvruchtbaarheid van zijnen arbeid onder zijn hardnekkig volk. Mijn recht, om krachtens mijne zending aanhoord en geloofd te worden, is bij den Heer, den wreker van dat miskende recht. Werk is evenals XL 10 het loon van zijnen arbeid.</note>.</verse>

<verse osisID="Isa.49.5"> En nu zegt de Heer, die mij van de geboorte af gevormd heeft tot zijnen dienstknecht, om Jacob tot Hem terug te brengen - en Israël laat zich niet verzamelen; en verheerlijkt ben ik in de oogen des Heeren, en mijn God is mijne sterkte geworden<note n="839">En nu zegt de Heer, zijn woord volgt in v. 6. Om Jacob enz., want als leeraar en wonderdoener moest de Messias zijnen werkkring bepalen tot Israël, zie Matth. XV 24; Act. III 26. Doch overeenkomstig het doel zijner zending en menschwording is hij de Verlosser der gansche wereld, zie v. 6. En Israël, deze tusschenzin ziet terug op v. 4; volgens de Hebr. randlezing (welke evenmin als de Septuag., de Syr. en Chald. vert. en de Itala het ontkennende niet heeft) wordt de onmiddellijk voorafgaande gedachte herhaald: ‘en om Israël tot Hem te verzamelen’. En verheerlijkt enz. door de komst der heidenen tot zijne Kerk, zie v. 6.</note></verse>

<verse osisID="Isa.49.6"> en Hij zeide: Te gering is het, dat gij Mij een dienstknecht zoudt zijn om de stammen van Jacob op te richten en de heffe van Israël terug te voeren; zie, Ik heb u gesteld ten licht voor de heidenen, opdat gij mijn heil zijt tot aan het uiteinde der aarde<note n="840">De heffe, Hebr.: ‘de bewaarden’, d.i. de door God gespaarden (Septuag.: ‘de verstrooiing’) van Israël. Ten licht, zie XLII noot 6, en mijn heil voor al de volken der wereld; vgl. Luc. II 32.</note>.</verse>

<verse osisID="Isa.49.7"> Dit zegt de Heer, Israël's Verlosser, zijn Heilige, tot de verachte ziel, tot het verfoeide volk, tot den knecht der heerschers: Koningen zullen het zien, en vorsten zullen opstaan en zich nederbuigen om wille van den Heer, dewijl Hij getrouw is, en om Israël's Heilige, die u heeft uitverkoren<note n="841">Uit hetgeen voorafgaat en volgt, is het duidelijk, dat de Heer hier spreekt tot zijn uitverkoren dienstknecht, den Messias. Hij noemt hem de in het oog der menschen verachte ziel, vgl. LIII 3, vervolgens den om zijne nederige geboorte en zijn smadelijk lijden ‘door het volk verfoeide’: zóó althans hebben de oudste vertalingen en de H. Hiëronymus in zijn commentaar het Hebr. begrepen (vgl. LII 14, volg.; zie de vervulling Luc. XXIII 18, volg.). - Volgens de Vulgaat is het woord waarschijnlijk gericht òf tot het ongeloovige Israël òf tot de door de wereld verachte leerlingen van Christus. - Verder noemt God den Messias den knecht der heerschers, daar hij zich vrijwillig aan vreemde heerschers (b.v. Herodes, Pilatus) in leven en sterven heeft onderworpen. Die vernedering echter zal door eene luisterrijke verheerlijking gevolgd worden: koningen enz.; vgl. XLV 14.</note>.</verse>

<verse osisID="Isa.49.8"> Dit zegt de Heer: Te behaaglijken tijde verhoor Ik u, en ten dage des heils sta Ik u bij; en Ik behoed u en maak u ten bond voor het volk, om het land op te richten en om de verwoeste erfdeelen in bezit te nemen;</verse>

<verse osisID="Isa.49.9"> om te zeggen tot degenen, die geboeid zijn: Gaat uit; en tot degenen, die in het duister zijn: Komt tot het licht<note n="842">Te behaaglijken tijde, waarop volgens het goddelijk raadsbesluit de zonden der wereld door het Lam Gods worden weggenomen, verhoor Ik uw gebed voor de zaligheid der menschen (vgl. Joan. XVII; Hebr. V 7); Ik behoed u tegen de macht des doods door de verrijzenis en maak u ten bond, zie XLII 6, tot middelaar van het Nieuwe Verbond; want het Oude had Israël door zijne zonden verijdeld. Daarom lag het land verwoest, waren zijne erfdeelen in de handen van vreemden en verkeerde het bondsvolk in de boeien enz. der ballingschap. Onder die zinnebeelden zijn de gevolgen der zonde voorgesteld, welke de Messias als een andere Moses, als een tweede Josue kwam herstellen, in geestelijken zin, zie v. 6, door bovennatuurlijk licht en heil of genade te verleenen.</note>! Aan de wegen zul- len zij grazen, en op alle vlakten<note n="843">Hebr.: ‘op alle kale hoogten’, in vruchtbaar land herschapen. Vgl. XLI 17, 18; XLIII 20. De verlosten wor- v. 9b, 10 vergeleken bij eene kudde, die ruime weiden heeft en door een liefderijken herder geleid wordt.</note> zal hunne weide zijn.</verse>

<verse osisID="Isa.49.10"> Zij zullen niet hongeren noch dorsten, en niet deren zal hen hitte<note n="844">Hebr.: sjarab; zie XXXV noot 5.</note> en zon; want hun Ontfermer zal hen leiden, en aan waterbronnen zal Hij hen drenken<note n="845">Wellicht las de Vulgaat oorspronkelijk portabit (zal Hij dragen), in overeenstemming met de oude vertalingen (vgl. Apoc. VII 17); Hebr.: ‘zal Hij hen zachtkens leiden’; vgl. XL 11. Zie Joan. X het beeld van den goeden Herder.</note>.</verse>

<verse osisID="Isa.49.11"> En Ik zal al mijne bergen maken tot eenen weg, en mijne paden zullen opgehoogd worden<note n="846">Vgl. XL 3, volg. Zoo wordt de weg naar Sion voor de volken (v. 12) gemakkelijk begaanbaar en duidelijk te onderscheiden. Septuag.: ‘elk pad zal Ik tot eene weide voor hen maken’.</note>.</verse>

<verse osisID="Isa.49.12"> Zie dezen, van verre komen zij; en zie, genen uit het Noorden en van de zee; en dezen uit het Zuiderland<note n="847">Van de zee of het verre Westen; vgl. LX 9. Het Zuiderland, Hebr.: ‘het land der Sinim’, volgens velen de Chineezen, als de vertegenwoordigers van het verre Oosten.</note>.</verse>

<verse osisID="Isa.49.13"> Zingt lof, hemelen, en juich, o aarde, galmt, bergen, den lofzang uit; want vertroost heeft de Heer zijn volk, en over zijne armen ontfermt Hij zich<note n="848">Vgl. XLII 10, 11; XLIV 23. De armen zijn diegenen, welke Christus beloofde te verkwikken Matth. XI 28.</note>.</verse>

<verse osisID="Isa.49.14"> En Sion zeide: Verlaten heeft mij de Heer, en de Heer heeft mij vergeten<note n="849">Sion, de bruid des Heeren, klaagt dat Jehova haar in de ballingschap als verlaten en vergeten heeft. Hierop antwoordt de Heer in v. 15, 16.</note>.</verse>

<verse osisID="Isa.49.15"> Kan wel eene vrouw haar kindeke vergeten, dat zij zich niet ontfermen zou over den zoon van haren schoot? En al zou zij het vergeten, Ik echter, Ik zal u niet vergeten<note n="850">Gods liefde is oneindig teerder en sterker dan moederliefde.</note>!</verse> 


<verse osisID="Isa.49.16"> Zie, op mijne handen heb Ik u geteekend; uwe muren zijn voor mijne oogen te allen tijde<note n="851">Volgens sommigen eene toespeling op de gewoonte om zich op handen of armen namen of symbolische teekenen tot onuitwischbaar aandenken in te snijden; daar dit echter aan Israël verboden was (Lev. XIX 28; XXI 5), is de beeldspraak waarschijnlijker ontleend aan het voorschrift van Deut. VI 8; XI 18. Het plan der nieuwe Sionsstad, op Gods handen geteekend, beduidt zijne wakende zorg voor Sion's stoffelijke en geestelijke herstelling.</note>.</verse>

<verse osisID="Isa.49.17"> Gekomen zijn die u zullen opbouwen; die u afbraken en verwoestten, zullen van u heengaan.</verse>

<verse osisID="Isa.49.18"> Sla uwe oogen op in het rond en zie, alle dezen verzamelen zich, zij komen tot u! Zoo waar Ik leef, zegt de Heer, met hen allen zult gij u als met een praalgewaad bekleeden en u met hen omgorden als eene bruid.</verse>

<verse osisID="Isa.49.19"> Want uwe woestijnen en uwe wildernissen en uw in puin gelegd land zullen nu te eng zijn vanwege de bewoners<note n="852">Dit beeld wordt LIV 2, 3 breeder uitgewerkt; vgl. Zach. X 10.</note>; en verre zullen verdreven worden die u verslonden.</verse>

<verse osisID="Isa.49.20"> Nog zullen de kinderen uwer onvruchtbaarheid zeggen tot uwe ooren<note n="853">De kinderen uwer onvruchtbaarheid, aan de vroeger onvruchtbare, zie LIV 1, of liever, naar den grondtekst, aan de van hare kinderen (door de ballingschap) beroofde moeder Sion thans in menigte geschonken.</note>: Te eng is mij de plaats, maak mij ruimte, dat ik wonen kan.</verse>

<verse osisID="Isa.49.21"> En gij zult zeggen in uw hart: Wie heeft mij dezen verwekt? Ik, ik was onvruchtbaar en niet barend, weggevoerd en gevangen! En dezen, wie heeft ze opgevoed? Ik was verlaten en eenzaam! En dezen, waar waren zij<note n="854">Onvruchtbaar en niet barend, Hebr.: ‘een (van kinderen) beroofde en onvruchtbare’. Die vragen drukken met recht Sion's verwondering uit over de menigte kinderen, welke haar niet op natuurlijke wijze ‘maar uit God geboren zijn’ Joan. I 13. Vgl. Act. X 45; XV 3.</note>?</verse>

<verse osisID="Isa.49.22"> Dit zegt de Heere God: Zie, Ik zal mijne hand opheffen naar de heidenen, en naar de volkeren zal Ik mijne banier opsteken. En zij zullen uwe zonen aandragen in de armen, en uwe dochteren zullen zij op de schouders aanvoeren<note n="855">Op een wenk van Gods hand stroomen de heidenen samen naar Sion, waar God zijne banier (de zichtbare Kerk) hoog geplant heeft; dezen voeren de Sionskinderen van heinde en verre aan. Met eene toespeling op de hulpverlening der heidenen bij den terugkeer van Israël uit Babylon (vgl. I Esdr. I 2-4; IV) schildert de profeet de komst der heidenen naar het geestelijke Sion. Vgl. XI 12; LX 4.</note>.</verse> 


<verse osisID="Isa.49.23"> En koningen zullen uwe pleegvaders zijn, en koninginnen uwe pleegmoeders; met het aangezicht ter aarde gebogen zullen zij u huldigen, en het stof uwer voeten zullen zij lekken<note n="856">De grooten der aarde zullen met diepen eerbied aan Sion hunne geschenken en hunne beschermende hand aanbieden; zie Ps. LXXI 9; Mich. VII 17.</note>. En gij zult weten, dat Ik de Heer ben, weshalve niet te schande zullen worden die Hem verbeiden<note n="857">Vgl. XL 31; Ps. XXIV 3.</note>.</verse>

<verse osisID="Isa.49.24"> Zal dan aan den machtige zijn prooi worden ontnomen? Of zal, wat door den geweldenaar gevangen werd, bevrijd kunnen worden<note n="858">Eene vraag van kleingeloovigen twijfel aan die alle menschelijke verwachting overtreffende belofte. De machtige en de geweldenaar is de, door Babylon afgebeelde, God weerstrevende macht des duivels en der zonde; vgl. Matth. XII 29.</note>?</verse>

<verse osisID="Isa.49.25"> Voorwaar, dit zegt de Heer: Gewis, ook wat gevangen werd, zal aan den machtige worden ontnomen; en wat door den geweldenaar was weggeroofd, zal bevrijd worden! Degenen echter, die u gericht hebben, zal Ik richten, en uwe kinderen zal Ik bevrijden<note n="859">Op die in v. 24 meer rhetorisch, dan werkelijk gestelde vraag antwoordt God met een beroep op zijne alles overwinnende almacht, die zal zegevieren over de vijanden van zijn Rijk en hen straffen zal; vgl. LIII 12.</note>.</verse>

<verse osisID="Isa.49.26"> En spijzen zal Ik uwe vijanden met hun eigen vleesch; en als van most zullen zij van hun eigen bloed dronken worden; en alle vleesch zal weten, dat Ik, de Heer, uw Redder ben, en uw Verlosser de sterke van Jacob<note n="860">God zal de vijanden van zijn Rijk door onderlingen strijd elkander doen vernietigen. Vgl. IX 19; I Reg. XIV 20. Alle vleesch, zie XL 5. De sterke van Jacob, zie I 24.</note>.</verse>

</chapter>


<chapter osisID="Isa.50"> 
 

<title>Hoofdstuk L.</title>
<p>Ongehoorzaamheid van Israël; gehoorzaamheid en heilig lijden van den dienstknecht des Heeren (v. 1-6); zijne verheerlijking (v. 7-9). Wel hun, die naar hem luisteren; wee over zijne vijanden (v. 10, .11</p>


<verse osisID="Isa.50.1"> Dit zegt de Heer: Welke is de scheidbrief uwer moeder, waarmede Ik haar liet heengaan? Of wie is mijn schuldeischer, aan wien Ik ulieden verkocht heb? Zie, om uwe ongerechtigheden zijt gij verkocht, en om uwe misdaden liet Ik uwe moeder heengaan<note n="861">Antwoordend op Sion's klacht XLIX 14, verklaart God, waarom Israël is verworpen. Het verbond van Jehova met zijn volk wordt hier voorgesteld als een huwelijk. Terugziende nu op het recht des mans (Deut. XXIV 1-3), om de echtgenoote met een scheldbrief weg te zenden (vgl. Jer. III 1, volg.), en tevens op het recht des huisvaders, om zijne kinderen aan den schuldeischer te verkoopen (vgl. Exod. XXI 2, 7; IV Reg. IV 1; II Esdr. V 5; Matth. XVIII 25), zegt God vragenderwijze, dat niet door zijne schuld het verbond met Sion verbroken is en Israël's kinderen in ballingschap als in slavernij verkocht zijn. - Hebr.: ‘waar is de scheidbrief’ enz.? Hij bestaat niet; want niet Jehova (de man alleen gaf den scheidbrief) was oorzaak van Sion's verwerping, welke bovendien niet altijddurend zou zijn, zooals bij een eigenlijke echtscheiding het geval was, zie Deut. XXIV 4. Neen, Israël's kinderen (Zie enz.) hebben door hunne zonden die tijdelijke scheiding veroorzaakt; Hebr.: ‘om uwe zonden is uwe moeder weggezonden’.</note>!</verse>

<verse osisID="Isa.50.2"> Want Ik kwam, en er was geen man; Ik riep, en niemand, die hoorde. Is dan mijne hand verkort en zwak geworden, dat Ik niet verlossen kan? Of is er in Mij geene kracht om te redden? Zie, door mijn dreigen leg Ik de zee droog, maak Ik de stroomen tot dorren grond; de visschen verrotten bij gemis aan water en sterven van dorst.</verse>

<verse osisID="Isa.50.3"> Ik kleed de hemelen in duisternis, en een rouwgewaad geef Ik hun tot dekkleed<note n="862">God kwam door de Wet en de profeten, Hij riep door vermaningen en kastijdingen, maar Israël bleef doof. Daarom werd Israël een verstooten, aan de heidenen prijsgegeven vrouw. Dat gebeurde niet, omdat het God aan macht ontbrak. Daarvoor getuigden genoeg de wonderen bij de verlossing uit Egypte (vgl. Ps. Cv 9; Exod. VII 18), bijzonder de Egyptische duisternis (zie Exod. X 21), welke v. 3 in beeldspraak geschilderd wordt. Maar dergelijke wonderen waren ontoereikend om Israël te verlossen uit de ellende, waarin het zich door zijne weerspannigheid gebracht had. Daarom moest de dienstknecht des Heeren, de Messias, komen, die in v. 4 sprekend optreedt.</note>!</verse>

<verse osisID="Isa.50.4"> De Heer heeft mij een geoefende tong gegeven, opdat ik den ver- moeide wete te sterken met het woord; Hij wekt des morgens, des morgens wekt Hij mij het oor, opdat ik naar Hem hoore als naar den leermeester<note n="863">Mij, den Messias, den Leeraar der: volken. Den vermoeide, d.i. de door de zonde afgematte menschheid; vgl. Matth). XI 28. Het herhaalde des morgens, Hebr.: ‘elken morgen’, beteekent, dat God voortdurend hem onderricht, hem het oor wekt, d.i. hem zijne openbaring mededeelt. Want ‘gelijk de Vader het mij gezegd heeft, zoo spreek ik’ Joan. XII 50. Vgl. Joan. V 19, 20; VII 16; VIII 26, 40; XIV 24; XV 15. Hebr. aan het slot: ‘opdat ik hoore naar de wijze der leerlingen’.</note>.</verse>

<verse osisID="Isa.50.5"> De Heere God heeft mij het oor geopend, en ik, ik sprak niet tegen; ik week niet achterwaarts<note n="864">De Heer heeft mij het oor geopend, om niet alleen zijne openbaring eerbiedig aan te hooren, maar ook zijne bevelen gewillig te volbrengen. Vgl. Matth. XX 28; Joan. XIV 31; Phil. II 8.</note>.</verse>

<verse osisID="Isa.50.6"> Mijn lichaam gaf ik<note n="865">Hebr. ‘Mijnen rug’ gaf ik bereidwillig enz. Zie de vervulling Matth. XXVI 67; XXVII 30; Marc. XIV 65.</note> aan hen, die sloegen, en mijne wangen aan hen, die mij den baard uitrukten; mijn aangezicht wendde ik niet af van hen, die mij scholden en spuwden op mij.</verse>

<verse osisID="Isa.50.7"> De Heere God is mijn helper, daarom word ik niet beschaamd, daarom stel ik mijn aangezicht als een zeer harden steen; en ik weet, dat ik niet beschaamd zal worden<note n="866">Omdat hij weet dat God hem in zijn lijden ondersteunt, vreest hij geen beschimping, maar vertoont op zijn kalm aangezicht te midden van de grootste versmading een onverwinlijke standvastigheid.</note>.</verse>

<verse osisID="Isa.50.8"> Nabij is Hij, die mij rechtvaardigt; wie zal met mij in geding komen? Laat ons samen optreden! Wie is mijn tegenstander? Hij nadere tot mij<note n="867">God is met zijne hulp nabij en zal hem rechtvaardigen, d.i. hem voor zijne rechtbank heilig en gerechtig verklaren. In die overtuiging daagt de Messias iederen tegenstander uit, om met hem voor Gods rechtbank op te treden, want niemand kan hem ‘van zonde overtuigen’ Joan. VIII 46.</note>!</verse>

<verse osisID="Isa.50.9"> Zie, de Heere God is mijn helper; wie is er, die mij zal veroordeelen? Zie, zij allen zullen verslijten als een kleed, de mot zal hen verteren<note n="868">Zijne vijanden zullen vergaan als een kleed, dat door de mot verteerd wordt; vgl. LI 8.</note>!</verse>

<verse osisID="Isa.50.10"> Wie is er onder u, die den Heer vreest en luistert naar de stem van zijnen dienstknecht<note n="869">De vraag voorspelt, dat slechts weinigen in Israël hem gehoor zullen verleenen.</note>? Die wandelt in duisternis en geen licht heeft, hij vertrouwe op den naam des Heeren en steune op zijnen God!</verse> 


<verse osisID="Isa.50.11"> Zie, gij allen, die een vuur ontsteekt, die u omgordt met vlammen, wandelt bij het licht van uw vuur en bij de vlammen, die gij ontstoken hebt! Van mijne hand is u dit geworden: in smarten zult gij ternederliggen<note n="870">Die een vuur van vervolgingen tegen den Messias en de zijnen ontsteekt. Met vlammen, Hebr.: ‘met brandpijlen’, welke men in den gordel droeg. Met dat vuur en met die brandpijlen, welke zij tegen den Messias richten, zullen zijne vijanden voor zich zelven het vuur der goddelijke wraak bereiden.</note>.</verse>

</chapter>


<chapter osisID="Isa.51">
 

<title>Hoofdstuk LI.</title>
<p>Opwekking tot geloovig vertrouwen (v. 1-6) en tot lijdzaamheid (v. 7-16) met het oog op de grootsche verlossing en het onvergankelijke heil. Jerusalem's verheffing; vernedering van zijne vijanden (v. 17-23).</p>


<verse osisID="Isa.51.1"> Hoort naar Mij, gij, die nastreeft wat gerechtig is en den Heer zoekt: Geeft acht op de rots, waaruit gij gehouwen zijt, en op de holte der groeve, waaruit gij gegraven zijt<note n="871">Het woord is gericht tot diegenen, welke, in tegenstelling met de laatst toegesprokenen, naar gerechtigheid streven. Door de rots wordt Abraham, door de holte der groeve Sara beteekend, zie v. 2. Wellicht is die beeldspraak eene toespeling op de onvruchtbaarheid dier stamouders, waaruit Isaäc met zijn talrijk nakroost buiten de gewone orde der natuur geboren werd.</note>.</verse>

<verse osisID="Isa.51.2"> Geeft acht op Abraham, uwen vader, en op Sara, die u gebaard heeft; want toen hij alleen was, heb Ik hem geroepen, en Ik zegende en vermenigvuldigde hem<note n="872">Alleen, d.i. kinderloos; vgl. Ezech. XXXIII 24. In de vermenigvuldiging van zijn nageslacht was een deel van den in hem beloofden zegen vervuld; dit moest het vertrouwen der vromen opwekken en hun een waarborg zijn, dat ook de in Abraham's zaad beloofde zegen vervuld en Israël derhalve hersteld zou worden tot heil van alle volken.</note>.</verse>

<verse osisID="Isa.51.3"> Alzoo zal de Heer Sion troosten, en troosten zal Hij al hare verwoestingen; en Hij zal hare woestijn maken als eenen lusttuin en hare wildernis als eenen hof des Heeren<note n="873">Troosten door het te herstellen, zoodat het nieuwe Sion, het oude ver overtreffend, worden zal als een lusttuin, Hebr.: ‘als een Eden’, zie Gen. II noot 11. Vgl. Ezech. XXXI 9. Inderdaad is door Christus' verdiensten de door Adam's schuld verloren paradijszegen ruimschoots hersteld.</note>. Vreugde en blijdschap zal in haar gevonden worden, dankzegging en lofgeschal.</verse> 


<verse osisID="Isa.51.4"> Luistert naar Mij, mijn volk; en gij, mijn volksstam, hoort naar Mij! Want de wet zal van Mij uitgaan, en mijn recht zal zich nederlaten tot licht der volken<note n="874">Vgl. XLII 1, 3, 4. De heilaanbrengende wet, welke het recht Gods bevat en van God zal uitgaan, is het voor allen bestemde Evangelie.</note>.</verse>

<verse osisID="Isa.51.5"> Nabij is mijn gerechte, uitgetogen is mijn Heiland, en mijne armen zullen de volkeren richten; Mij zullen de eilanden verwachten, en mijnen arm zullen zij verbeiden<note n="875">Hebr.: ‘mijne gerechtigheid.... mijn heil’. Bedoeld is (zie XLI noot 2) de genadige openbaring van God door den gerechte, den Messias; zie XLII 3, 4; XLV 24, volg. Nabij, zie XLVI 13. In en door Christus zullen Gods armen, het zinnebeeld zijner macht, tot heil der wereld alle volken richten of besturen. Mij zullen de eilanden enz., zie XLII 4.</note>.</verse>

<verse osisID="Isa.51.6"> Slaat uwe oogen ten hemel en ziet nederwaarts ter aarde; voorwaar, de hemelen zullen als rook vervliegen, en de aarde zal als een kleed verslijten, en hare bewoners zullen gelijk zij vergaan; maar mijn heil zal tot in eeuwigheid duren, en mijne gerechtigheid zal onvergankelijk zijn<note n="876">Hemel en aarde zullen naar hunnen tegenwoordigen toestand vergaan, maar het Rijk van genade zal eeuwig duren. Vgl. Matth. XXIV 35; Hebr. I 11, 12. Gelijk zij, de genoemde hemel en aarde.</note>.</verse>

<verse osisID="Isa.51.7"> Hoort naar Mij, gij, die weet wat gerechtig is, mijn volk, in welks hart mijne wet is: Vreest den smaad der menschen niet, en weest voor hunne lastertaal niet beducht.</verse>

<verse osisID="Isa.51.8"> Want als een kleed, zoo zal hen de worm verteren; en als wol, zoo zal hen de mot verslinden; maar mijn heil zal duren in eeuwigheid, en mijne gerechtigheid van geslacht tot geslacht.</verse>

<verse osisID="Isa.51.9"> Rijs op, rijs op, bekleed u met kracht, arm des Heeren! Rijs op als in de aloude dagen onder de voormalige geslachten! Zijt Gij het niet, die den trotschaard verslagen, den draak verwond hebt<note n="877">Jubelend in het heil van den Messias (v. 4-8), smeekt de profeet, dat Gods arm uit zijne rust oprijze, m.a.w. dat God zijne macht toone in het verlossen van zijn volk. Hij herinnert aan de verlossing uit Egypte, de voorafbeelding der geestelijke verlossing. De trotschaard en de draak zijn benamingen waarmede reeds vroeger (zie XXX 7; XXVII 1) Egypte werd aangeduid.</note>?</verse> 


<verse osisID="Isa.51.10"> Zijt gij het niet, die de zee hebt uitgedroogd, het water van den geweldigen afgrond; die de diepte der zee tot eenen weg hebt gemaakt, dat de verlosten daar doortrokken?</verse>

<verse osisID="Isa.51.11"> Ook thans zullen de door den Heer vrijgekochten terugkeeren, en zij zullen komen naar Sion met gejuich, en eeuwige blijdschap op hunne hoofden; vreugde en blijdschap zullen zij ten deel hebben, vlieden zal smart en gezucht<note n="878">In den peest ziet de profeet het bezongen heil in vervulling gaan. Eene letterlijke herhaling van XXXV 10.</note>!</verse>

<verse osisID="Isa.51.12"> Ik, Ik zelf zal u troosten; wie zijt gij, dat gij vreest voor een sterfelijk mensch en voor een menschenkind, dat als hooi alzoo zal verdorren<note n="879">Wie zijt gij drukt verwondering uit over de kleinmoedigheid der verdrukte vromen, aan wie de profeet Gods troostende verlossing in uitzicht stelt. Tegenover de verdrukkers, sterfelijke menschenkinderen, stelt hij in v. 13 den almachtigen God, dien zij in hunne kleinmoedigheid niet indachtig waren.</note>.</verse>

<verse osisID="Isa.51.13"> En vergeten hebt gij den Heer, uwen Maker, die de hemelen uitgespannen en de aarde gegrondvest heeft; en gij vreesdet gedurig den ganschen dag voor het aangezicht der woede van dengene, die u verdrukte en gereed stond tot verdelging! Waar is nu de woede des verdrukkers<note n="880">In het Hebr. hangt dit vers nog af van wie zijt gij (in v. 12), ‘dat gij vergat.... en dat gij vreesdet’ enz. Door dien verdrukker is de Chaldeër bedoeld (zie LII 4), de vertegenwoordiger van alle vijanden van Sion.</note>?</verse>

<verse osisID="Isa.51.14"> Weldra zal komen die optreedt om te openen, en hij zal niet dooden tot verdelgens toe, en niet ontbreken zal zijn brood<note n="881">Die optreedt is de Messias, zie XLII 7. Hij zal niet dooden, gelijk de verdrukker van v. 13, en niemand laten omkomen; want zijn brood, d.i. zijn hulp en steun, zal niet ontbreken. Hebr.: ‘Weldra zal de (in boeien, zie X noot 3) gekromde ontboeid worden; en hij zal niet sterven (in het kerkerhol), ter groeve (bestemd), en zijn (het hem toekomende) brood zal hem niet ontbreken’.</note>.</verse>

<verse osisID="Isa.51.15"> Ik echter, Ik ben de Heer, uw God, die de zee beroer, en hare golven zwellen - Heer der heerscharen is mijn naam!</verse>

<verse osisID="Isa.51.16"> Ik heb mijne woorden gelegd in uwen mond, en in de schaduw mijner hand heb Ik u beschut, opdat gij de hemelen planten en de aarde grondvesten en zeggen zoudt tot Sion: Mijn volk zijt gij<note n="882">God richt het woord tot den Messias: Ik heb mijne woorden enz., d.i. mijne openbaring aan u ter prediking toevertrouwd; zie verder XLIX 2. Opdat gij, Hebr. in den eersten persoon, ‘opdat Ik de hemelen plante’ enz.; deze woorden schilderen het Rijk van den Messias, een nieuwe schepping in geestelijken zin (zie Eph. II 10) en na het einde der dagen ook in stoffelijken zin (zie II Petr. III 10-13). Hierdoor zal de voorspelling van Osee II 1 in volkomen vervulling gaan.</note>!</verse>

<verse osisID="Isa.51.17"> Verhef u, verhef u, rijs op, Jerusalem, gij, die van de hand des Heeren den beker zijner gramschap gedronken hebt; tot aan den bodem van den zwijmelbeker hebt gij gedronken, en gij hebt hem geledigd tot den droesem toe<note n="883">Met dit vers begint een nieuwe toespraak, een drievoudige opwekking van het in ballingschap diep vernederde Sion. Eerst (v. 17-20) wordt Sion voorgesteld als in diepen slaap verzonken en zwijmeldronken van den beker der goddelijke gramschap, sinds de verwoesting van Jerusalem door de Chaldeërs; thans komt de beurt aan zijne vijanden om van dien beker te drinken (v. 21-23). Verhef u, d.i. wek u op uit dien diepen slaap. Zie datzelfde beeld van den zwijmelbeker Abd. v. 16; Hab. II 16; Isaï. XXIX 9, volg.; Jer. XXV 15, volg. enz.</note>!</verse>

<verse osisID="Isa.51.18"> Geen is er, die haar ondersteunt, van al de kinderen, die zij baarde; en geen is er, die haar bij de hand vat, van al de kinderen, die zij grootbracht<note n="884">Jerusalem is eene in dronkenschap ternedergezonken vrouw, en geen harer kinderen kan haar helpen - een treffend beeld der stad na hare verwoesting: zij was wel niet vernietigd, maar als levenloos. Alleen God kon haar herstellen.</note>.</verse>

<verse osisID="Isa.51.19"> Tweeërlei is u wedervaren. Wie zal u medelijden betuigen? Verwoesting en vernieling en honger en zwaard. Wie zal u troosten<note n="885">Tweeërlei straffen: Verwoesting van het land en vernieling der bevolking door honger en zwaard.</note>?</verse>

<verse osisID="Isa.51.20"> Uwe kinderen waren op den grond geworpen, zij lagen aan de hoeken aller straten, als een gestrikte gazelle, verzadigd van de verbolgenheid des Heeren, van het dreigen van uwen God<note n="886">Hebr.: ‘uwe kinderen waren bedekt’ of ‘omfloerst’, een Hebr. zegswijze, welke beteekent: in onmacht gevallen of bewusteloos geworden. In dien toestand bevonden zich de nog overige bewoners van Jerusalem, nadat honger en zwaard hun werk gedaan hadden. Als een in den strik van den jager gevangen gazelle, die zich bijna geworgd heeft bij hare pogingen om zich te ontworstelen. Verzadigd enz. herinnert er aan, dat niet zoozeer de vijand, maar God zelf die straf overzond; zie v. 17.</note>.</verse>

<verse osisID="Isa.51.21"> Daarom hoor dit, armzalige, die dronken zijt, niet van wijn<note n="887">Vgl. XXIX 9; LI 17, 20; Thren. III 15.</note>!</verse>

<verse osisID="Isa.51.22"> Dit zegt uw Opperheer, de Heer en uw God, die strijd voert voor zijn volk: Zie, Ik heb uit uwe hand genomen den zwijmelbeker, den bodem van den beker mijner verbolgenheid; voortaan zult gij dien niet meer drinken<note n="888">De beurt om dien beker te ledigen komt thans aan Sion's verdrukkers. Ik heb genomen voegt als 't ware het woord bij de daad. Den bodem enz., Hebr.: ‘den boordevollen beker’.</note>.</verse>

<verse osisID="Isa.51.23"> En Ik geef dien in de hand van hen, die u vernederden en zeiden tot uwe ziel: Krom u, opdat wij over u gaan! En gij maaktet uw lichaam tot grond en als tot een weg voor die over u gingen<note n="889">De diepe vernedering en weerloosheid der stad wordt op echt Oostersche wijze geschilderd; zoo handelden inderdaad overwinnaars, zie Jos. X 24; men vindt dit op de Assyrische gedenkteekenen niet zelden afgebeeld. Zoo moest later de Romeinsche keizer Valerianus zijnen rug krommen tot voetbank voor den Perzischen koning Sapor.</note>!</verse>

</chapter>


<chapter osisID="Isa.52">
 

<title>Hoofdstuk LII.</title><p>Verheerlijking en vreugde van Jerusalem bij zijne onverdiende verlossing (v. 1-12). Begin der profetie van het lijden en de verheerlijking van den Messias (v. 13-15).</p>


<verse osisID="Isa.52.1"> Rijs op, rijs op, bekleed u met uwe kracht, o Sion! Bekleed u met uwe pronkgewaden, Jerusalem, stad des Heiligen! Want nimmermeer zal nog bij u doorgaan een onbesnedene en een onreine<note n="890">Sion wordt ten tweeden male, zie LI 17, opgewekt. Thans mag zij zich in haar koninklijk praalgewaad kleeden. Want in tegenstelling met den tijd der ballingschap is zij krachtig en luisterrijk en de stad des Heiligen, Hebr. en Septuag.: ‘de heilige stad’, geworden, waar geen onbesneden of onreine heiden nog verwoestend zal doorgaan.</note>.</verse>

<verse osisID="Isa.52.2"> Schud af het stof, rijs op, zet u neder, Jerusalem; slaak de boeien van uwen hals, gevangen dochter Sion<note n="891">Gevangenen lagen in het stof, op den grond, vgl. III 26; XLVII 1; een treffend beeld voor het in puin gelegde Sion. Zet u op uwen troon, vgl. Mich. IV 8.</note>!</verse>

<verse osisID="Isa.52.3"> Want dit zegt de Heer: Om niet zijt gij verkocht geworden, en niet voor geld zult gij gelost worden<note n="892">Alleen aan loutere genade is de verlossing te danken, gelijk God uit vrijen wil zijn volk heeft prijsgegeven, om niet, d.i. zonder aan Assur of Babel iets schuldig te zijn of eenig voordeel daarvan te hebben; dezelfde gedachte als L 1.</note>.</verse> 


<verse osisID="Isa.52.4"> Want dit zegt de Heere God: Naar Egypte is mijn volk afgetogen in den beginne om aldaar bijwoner te zijn; ook Assur heeft het zonder eenige reden verdrukt<note n="893">Egypte noch Assur hadden eenig recht op Gods volk. Want naar Egypte was het in den beginne, Hebr.: ‘eertijds’, heengetogen, om er als een vrij volk de rechten der gastvrijheid te genieten. Ook Assur (waaronder Chaldea, Assur's erfgenaam, begrepen is) had het zonder reden, zonder te zijn uitgedaagd, verdrukt.</note>.</verse>

<verse osisID="Isa.52.5"> En nu, wat heb Ik hier te maken, zegt de Heer; want weggevoerd werd mijn volk om niet? Zijne heerschers handelen onrechtmatig, zegt de Heer, en aanhoudend, den ganschen dag wordt mijn naam gelasterd<note n="894">Jehova heeft niets te maken, heeft geen verplichting aan Babel, want enz., zie noot 3. Gelasterd, zie XLVIII 11; alléén om wille van zijne eer zal God Juda verlossen.</note>.</verse>

<verse osisID="Isa.52.6"> Daarom zal mijn volk mijnen naam leeren kennen te dien dage, dat Ik het ben, die spreek: Zie, hier ben Ik<note n="895">Daarom, om wille van mijne eer, zal mijn volk proefondervindelijk mijnen naam leeren kennen; ‘daarom’ (wat in het Hebr. herhaald wordt) zal mijn volk ten dage der verlossing ondervinden, dat Ik het ben, de getrouwe God des verbonds, die spreek: Hier ben Ik, gereed om mijn woord gestand te doen!</note>.</verse>

<verse osisID="Isa.52.7"> Hoe liefelijk zijn op de bergen de voeten van hem, die boodschapt en den vrede verkondigt, die het goede boodschapt, het heil verkondigt en tot Sion zegt: Heerschen zal uw God<note n="896">De overgang is plotselijk en de voorstelling levendig. Op de noordelijk van Juda gelegen bergen snellen herauten aan, wier vlugge tred liefelijk is om de blijde boodschap, die zij brengen. Zij verkondigen, dat de dageraad is aangebroken van Sion's herstelling, welke een aanvang nam bij den terugkeer uit de ballingschap en voltooid wordt door den Messias. Hij immers zal het hier aangekondigde, vrede en heil, eerst ten volle schenken en het Rijk Gods over de gansche aarde vestigen door zijne herauten, de verkondigers van het H. Evangelie; zie Rom. X 15.</note>!</verse>

<verse osisID="Isa.52.8"> De stem uwer wachters! Zij verheffen hunne stem, te zamen juichen zij; want oog in oog zien zij, hoe de Heer Sion terugvoert<note n="897">De wachters op Jerusalem's torens zien juichend, hoe Sion, d.i. hare bevolking, uit de ballingschap terugkeert. Oog in oog, zoodat hun oog in het oog der aankomenden staart. Wachters en ballingen zien elkander in het gelaat.</note>!</verse>

<verse osisID="Isa.52.9"> Verheugt u en juicht te gader, woestenijen van Jerusalem; want getroost heeft de Heer zijn volk, verlost heeft Hij Jerusalem!</verse> 


<verse osisID="Isa.52.10"> Bereid heeft de Heer zijnen heiligen arm voor de oogen aller volkeren; en alle einden der aarde zullen het heil zien van onzen God<note n="898">Bereid, Hebr.: ‘Ontbloot’, heeft de Heer, als een dapper krijger, zijnen arm om het groote werk der verlossing te volvoeren. Vgl. voor het hier bedoelde heil van onzen God, dat alle volken zullen zien en genieten, Luc. II 31.</note>.</verse>

<verse osisID="Isa.52.11"> Vertrekt, vertrekt, gaat weg van daar! Raakt het onreine niet aan! Gaat weg uit zijn midden! Reinigt u, gij die de vaten des Heeren draagt<note n="899">Derde opwekking (zie LI 17; LII 1), thans gericht tot de ballingen in Babylon, om naar Sion terug te keeren. Vgl. XLVIII 20; Zach. II 6, 7. Daar het een heilige tocht geldt, onder aanvoering van Jehova (v. 8), waarschuwt de profeet tegen verontreiniging. Reinigt u, priesters en levieten. Deze profetie ging in vervulling, toen Cyrus de door Nabuchodonosor ontvoerde tempelvaten (IV Reg. XXIV 13; XXV 13) terugschonk; vgl. I Esdr. I 7-11. - II Cor. VI 17 wordt het eerste halfvers toegepast op den omgang met heidenen.</note>!</verse>

<verse osisID="Isa.52.12"> Want niet in verwarring zult gij uitgaan noch al vluchtend u wegspoeden; want de Heer zal u voorgaan, en de God van Israël zal u verzamelen<note n="900">In verwarring, Hebr.: ‘met overijling’, als bij den uittocht uit Egypte, zie Exod. XII 11 (waar dezelfde uitdrukking voor het haastelijk eten van het Pascha), 33, 39; Deut. XVI 3. De Heer zal u voorgaan, eene toespeling op de vuur- en wolkzuil, zie Exod. XIII 21, 22. U verzamelen of bijeenhouden, Hebr.: ‘u tot achterhoede zijn’, zoodat zij geen vijanden in den rug te vreezen hebben.</note>.</verse>

<verse osisID="Isa.52.13"> Zie, verstandig zal mijn dienstknecht zijn, verhoogd en verheven en verheerlijkt zal hij worden bovenmate<note n="901">Hier begint een nieuwe profetie (LII 13 - LIII 12), waarin het lijden en het sterven, alsmede de verheerlijking van den Messias voorspeld wordt; vgl. XLIX; L 4-11. God zelf treedt sprekend op. Mijn dienstknecht is dezelfde, van wien XLII 1, volg.; LXIX sprake was. Hij, de Messias, zal verstandig zijn; want God ‘heeft zijnen geest’ - den geest der wijsheid en des verstands en der wetenschap XI 2 - ‘op hem gelegd’ XLII 1. Anderen vertalen het Hebr.: ‘hij zal wijselijk handelen’ in het Verlossingswerk of (volgens sommigen) daarin ‘voorspoedig zijn’. Het loon zijner vernedering is de hoogste verheerlijking, welke met nadruk driemaal wordt uitgesproken.</note>.</verse>

<verse osisID="Isa.52.14"> Evenals velen over u verbaasd stonden, zoo is zijn voorkomen ontluisterd onder de mannen en zijne gedaante onder de menschenkinderen<note n="902">Over u, den met gebruikelijke persoonsverwisseling toegesproken Messias. De reden dier verbazing volgt: zoo ontluisterd, van aanzien beroofd, misvormd. Onder de mannen is een Hebr. spreekwijze, welke, zie Luc. I 29, beteekent: meer dan alle mannen, of wel: zoodat zijn voorkomen eenen man onwaardig is.</note>.</verse>

<verse osisID="Isa.52.15"> Hij zal vele volkeren bespren- gen; zijnenthalve zullen koningen hunnen mond gesloten houden; want zij, aan wie niets omtrent hem verhaald was, zien; en die niets gehoord hadden, aanschouwen<note n="903">In het Hebr. en in de oude vertalingen begint het vers met ‘alzoo’ (in de Vulgaat door iste vertaald), wat beantwoordt aan evenals in het begin van v. 14. De zin is: Evenals de Messias tot verbazing toe vernederd is, alzoo zal hij ten hoogste verheven worden. Besprengen beteekent (vgl. Exod. XXIX 21; Lev. IV 6, 17; V 9; VIII 11; XIV 7, 16, 51, volg.; XVI 14, 19; Num. VIII 7; XIX 4, 18, volg.) de priesterlijke handeling der uitboeting en verzoening, welke, vooral de besprenging met bloed, in innig verband stond met het daaraan voorafgaande offer. Ook hier heeft het diezelfde beteekenis, getuige de Syrische vertaling, alsook de Grieksche vertalingen van Aquila en van Theodotion. De zin is: de Messias zal als priester met het bloed van zijn geofferd lichaam (zie LIII 10) vele volken, Hebr. goïm, de heidensche volken, besprengen, d.i. van zonden reinigen en heiligen (zie LIII 11; Hebr. IX 18-23; XII 24; 1 Petr. I 2). Den mond gesloten houden of met de hand bedekken is een gebaar van bewondering en eerbied; zie Job. XXI 5; XXIX 9; Ps. CVI 42; Mich. VII 16. Want enz. drukt de bekeering dier heidenen duidelijk uit, zie Rom. XV 21. Naar het Hebr. wordt meer rechtstreeks reden gegeven van hunne verbazing: ‘want hetgeen hun niet was verhaald, zien zij; en wat zij niet gehoord hadden, vernemen zij’ na hunne bekeering.</note>.</verse>

</chapter>


<chapter osisID="Isa.53">
 

<title>Hoofdstuk LIII.</title>
<p>Door lijden en versmading heeft de Messias voor onze zonden voldaan (v. 1-6); zijn vrijwillig lijden en sterven, zijne eervolle begrafenis (v. 7-9). De vrucht van zijn lijden (v. 10-12).</p>


<verse osisID="Isa.53.1"> Wie heeft geloofd aan hetgeen wij gehoord hebben? En de arm des Heeren, aan wien is hij geopenbaard geworden<note n="904">De profeet spreekt namens zijn volk. Aan hetgeen ons door den mond der profeten verkondigd werd betreffende den Messias, zullen slechts weinigen gelooven, en de arm, d.i. de wonderkracht, des Heeren in het Verlossingswerk zal slechts door weinigen begrepen worden; zie Joan. XII 37, 38; Rom. X 15-17. Het volgende vers geeft de reden van Israël's ongeloof; vgl. I Cor. I 23, 24.</note>?</verse>

<verse osisID="Isa.53.2"> En hij schiet op voor zijn aangezicht als een rijsje en als een wortel uit een dorstige aarde; geen gedaante is aan hem en geene schoonheid; en wij zagen hem, en hij had geen aanzien, en wij begeerden hem<note n="905">De nederige afkomst en het smadelijk lijden van den Messias, beide waren den Joden een ergernis. Vooreerst zijne afkomst: als een rijsje uit den wortel Jesse, zie XI 1, en wel als een wortel, een zwakke wortelscheut, uit een dorstigen, dorren bodem, het vervallen en vergeten geslacht van David. Vervolgens zijn lijden: geen gedaante enz., zie LII 14. Hij had geen aanzien, ‘dat wij hem zouden begeeren’ (Hebr.), d.i. met welgevallen zouden beschouwen.</note>:</verse> 


<verse osisID="Isa.53.3"> den versmade en den geringste der mannen, den man der smarten, die weet wat lijden is; en als bedekt was zijn aangezicht, en hij was versmaad, weshalve wij hem ook niet geacht hebben<note n="906">Vul aan uit v. 2: wij hebben hem gezien den versmade enz.; vgl. XLIX 7. Den geringste, naar eene andere duiding van het Hebr.: aan wiens ongeluk niemand deelneemt; vgl. Job. XIX 14; of wel: die ophield een mensch te zijn. Den man der smarten, d.i. aan het smartelijkste lijden overgegeven; die weet enz., Hebr.: ‘met het lijden gemeenzaam’. Bedekt van schaamte wegens de onteerende straf, of als het gelaat van een ter dood veroordeelde (Esth. VII 8), of wegens onreinheid als van een melaatsche (Lev. XIII 45). Het Hebr. beteekent waarschijnlijk: zoo ellendig, dat men het gelaat voor hem bedekt of van hem afwendt. Weshalve wij enz., hier spreekt het ongeloovige Israël.</note>.</verse>

<verse osisID="Isa.53.4"> In waarheid, onze krankheden heeft hij gedragen, en onze smarten heeft hij op zich geladen<note n="907">Het plaatsvervangend lijden van den Messias. Onze krankheden en onze smarten zijn de straffen onzer zonden, welke de lijdende Messias in onze plaats heeft uitgeboet. Tot die straffen behoorden ook de eigenlijke krankheden of ziekten (zie Joan. V 14), welke Christus, krachtens de verdiensten van zijn lijden, door zijne mirakelen genas, zie Matth. VIII 17. - In het tweede halfvers spreekt wederom het ongeloovige Israël.</note>; en wij, wij hielden hem voor een melaatsche en een door God geslagene en vernederde.</verse>

<verse osisID="Isa.53.5"> Hij echter, hij werd gewond om onze ongerechtigheden, hij werd verbrijzeld om onze misdaden; de tuchtiging tot onzen vrede was op hem, en door zijne striemen werden wij genezen<note n="908">Hij echter, tegenover dien schijn stelt de profeet de werkelijkheid, evenals 4a. Gewond, Hebr.: ‘doorstoken’ (vgl. Zach. XII 10), d.i. doodelijk gewond. Verbrijzeld door den gewelddadigen en smartelijken dood om onze misdaden, d.i. om voor die zonden in onze plaats te voldoen. De tuchtiging of strenge kastijding, in het volgende verslid nog nader verklaard door striemen (eigenlijk de door slagen, vooral geeselslagen, achtergelaten bloedstriemen, zie I 6) strekte tot onzen vrede, het kort begrip van alle heil, tot genezing van al onze ellenden.</note>.</verse>

<verse osisID="Isa.53.6"> Wij allen, als schapen dwaalden wij; ieder week af op zijnen weg; en de Heer legde op hem ons aller ongerechtigheid<note n="909">De profeet spreekt namens het geloovige Israël en legt een ootmoedige schuldbekentenis af. Als schapen zonder herder dwaalden wij af van den weg Gods; vgl. I Petr. II 25. Ieder, zonder uitzondering, week af van den weg des Heeren en ging den weg van zijn bedorven gemoed; de ongerechtigheid, d.i. de schuld, die wij langs dien weg op ons geladen hadden, heeft de Heer op hem ‘doen aanvallen’ (Hebr.); m.a.w. onze zonden zijn zijne beulen geworden. Septuag. ‘de Heer heeft hem overgeleverd (als eene prooi) aan onze zonden’, opdat hij onze losprijs zou zijn.</note>.</verse>

<verse osisID="Isa.53.7"> Hij heeft zich aangeboden, dewijl hij zelf het wilde, en hij deed zijnen mond niet open; als een</verse> 
<verse osisID="Isa.53.1">schaap wordt hij ter slachting geleid, en als een lam voor zijnen scheerder blijft hij stom en doet hij zijnen mond niet open<note n="910">Oblatus est heeft hier naar het Hebr., zooals het door den H. Hiëronymus gelezen werd, niet de beteekenis, dat hij zich heeft geofferd of dat hij werd geofferd, maar dat hij toetrad of zich aanbood om te lijden en te sterven. De tegenwoordig gewone lezing heeft: ‘hij werd mishandeld’. De volgende vergelijking verklaart zijn zachtmoedig en geduldig lijden: hij deed zijnen mond niet open, zie L 5, om te klagen of zijne beulen te dreigen; vgl. I Petr. II 21-23. Zie de vervulling Matth. XXVI 63; Marc. XIV 61.</note>.</verse>

<verse osisID="Isa.53.8"> Uit verdrukking en uit gericht werd hij weggenomen. Zijn geslacht, wie zal het beschrijven? Want afgesneden werd hij uit het land der levenden; om de misdaad van mijn volk heb Ik hem geslagen<note n="911">Uit verdrukking of mishandeling en uit gericht, d.i. uit het onrechtvaardige gericht van het Joodsche Sanhedrin en van Pilatus, werd hij ter doodstraf (zie het tweede halfvers: want enz.) weggenomen. Zijn geslacht enz. is een uitroep van verbazing over de boosheid zijner tijdgenooten, daar zij hunnen Messias ter dood brengen (want afgesneden enz.). Anderen verstaan generatio van zijne talrijke geestelijke nakomelingschap; dit echter past minder in dit zinverband en wordt in v. 11 gezegd. Daar generatio, gelijk het Grieksche genea, eigenlijk voortbrenging, oorsprong, of geboorte beteekent, verklaren vele HH. Vaders deze woorden van de eeuwige voortkomst des Zoons uit den Vader, of van zijne geboorte uit de H. Maagd, of ook in overdrachtelijken zin van zijne geboorte uit het graf door de verrijzenis. Maar in die beteekenis komt het Hebr. ‘dôr’ nergens voor. - Want afgesneden herhaalt met nadruk, dat het werkelijk tot dit uiterste gekomen en de Messias gewelddadig ter dood gebracht is; doch die dood was door God gewild, want God zegt, dat Hij hem geslagen heeft, opdat hij zou voldoen voor de misdaad, de zonden, van zijn volk. - In plaats van de laatste woorden percussi eum heeft het Hebr.: ‘is plaag (doodstraf) op hem’, op den Messias; de Septuag.: ‘is hij ter dood gebracht’.</note>.</verse>

<verse osisID="Isa.53.9"> En hij zal de goddeloozen geven voor zijne begrafenis en den rijke voor zijnen dood; dewijl hij geen onrecht pleegde, en geen bedrog was in zijnen mond<note n="912">De H. Hiëronymus volgde de Septuagint en geeft van zijne vertaling twee verklaringen: God zal den Messias voor zijne begrafenis, tot loon voor zijnen dood de goddeloozen, d.i. de heidenen, en den rijke, d.i. de door de Wet en de profeten rijke Israëlieten, ten erfdeel geven; of wel: God zal om den dood van den Messias de goddelooze en aan de rijkdommen gehechte Joden prijsgeven aan hunne vijanden, de Romeinen. Waarschijnlijker vertaalt men het Hebr. aldus: ‘en men gaf hem (of bestemde) zijn graf bij goddeloozen, en (hij was) bij den rijke in zijnen dood’. Zie de letterlijke vervulling Matth. XXVII 57-60. Hiermede begint de verheerlijking van den Messias, die hem toekomt, dewijl hij, de Rechtvaardige bij uitstek en de onbedrieglijke Leeraar van Israël, onschuldig leed.</note>.</verse>

<verse osisID="Isa.53.10"> En de Heer wilde hem verbrijzelen door lijden; als hij zijne ziel voor de zonde heeft (ten offer) gesteld, zal hij een langdurig nakroost zien, en de wil des Heeren zal door zijne hand gelukkig volvoerd worden<note n="913">Zijne ziel stellen voor de zonde, beteekent, naar het Hebr. asjaam (vgl. Lev. V 15; VII 1 enz.), zijn leven ten schuldoffer stellen. De vrucht van dit offer is nakroost (vgl. Ps. XXI 31), te weten de door hem besprengde volken (LII 15), de geslachten der aarde, die in hem gezegend worden (Gen. XII 3). De Vulgaat noemt dat nakroost langdurig, daar het tot aan het einde der eeuwen geboren wordt en in eeuwigheid zal leven; het Hebr. kan ook opgevat worden als op zich zelf staande: ‘hij (de Messias) zal lang leven’; zoo is de verheerlijking zijner menschheid een tweede vrucht, want hij zal opstaan van de dooden en leven in eeuwigheid (Apoc. I 18). Een derde vrucht is de verheerlijking zijns Vaders door de gelukkige volvoering van diens wil of raadsbesluit.</note>.</verse>

<verse osisID="Isa.53.11"> Dewijl zijne ziel geleden heeft, daarom zal hij zien en verzadigd worden; door zijne kennis zal hij, mijn gerechte dienstknecht, velen rechtvaardig maken, en hunne ongerechtigheden zal hij op zich laden<note n="914">Een nadere verklaring van v. 10. Zien de vruchten van zijn offer, de rechtvaardiging van velen door het geloof; hierdoor zal hij in zijne verheerlijkte menschheid van zaligheid verzadigd worden. Door zijne kennis, zie XI 2, welke hij, als het licht der volken (XLII 4, 6, 7; XLIX 6, 8, 9), zal mededeelen en welke door de zijnen zal worden aangenomen, m.a.w. door het geloof aan zijne prediking; vgl. Joan. XVII 3.</note>.</verse>

<verse osisID="Isa.53.12"> Daarom zal Ik hem zeer velen ten deel geven, en den buit der machtigen zal hij deelen<note n="915">De Messias wordt hier voorgesteld als overwinnaar in den strijd, aan wien de gewonnen buit toekomt. Zeer velen, d.i. de door hem besprengde volken, vgl. Ps. II 8; zij waren, naar veler verklaring, de buit der machtigen, van hel en satan, vgl. Luc. XI 11, aan wie hij ze ontrukt heeft. Anderen verklaren: den buit, die de machtigen zijn; m.a.w. de grooten der aarde (zie XLIX 23) zal de overwinnende Messias aan zich onderwerpen.</note>, daarom, wijl hij zijne ziel heeft overgeleverd ter dood en onder de misdadigers zich heeft laten rekenen, en hij zelf de zonden van velen gedragen en voor de overtreders gebeden heeft.</verse>

</chapter>


<chapter osisID="Isa.54">
 

<title>Hoofdstuk LIV.</title><p>Het Sion der voorbeduiding tegenover het Sion der vervulling.</p>


<verse osisID="Isa.54.1"> Jubel, onvruchtbare, die niet baart! Zing lof en juich, gij, die geen weeën kendet! Want velen zijn de kinderen der eenzame, meer dan van haar, die den man heeft, zegt de Heer<note n="916">Eene nadere verklaring der talrijke nakomelingschap, de vrucht van het lijden des Messias, zie LIII 10-12, thans beschouwd in betrekking tot de moeder Jerusalem (XLIX 14; LI 17; LII 2), de echtgenoote van God. Zij heet de onvruchtbare, de eenzame, d.i. door haren man in de ballingschap verlaten en van hare kinderen beroofd, zie XLIX 14, 20, 21. Door het plaatsvervangend lijden van den Messias is zij met God verzoend, is zij het hemelsche Jerusalem, ‘onze Moeder’ (Gal. IV 26) geworden, en zijn hare kinderen velen, al de volken der wereld, zie Gal. IV 27, meer dan van haar, die den man heeft, d.i. meer dan van het aardsche Jerusalem vóór de ballingschap, toen die dienstbare moeder nog met haren man, den Heer, vereenigd was, en Jehova als Koning op Sion woonde (zie L 1); want het getal harer kinderen was toen beperkt tot de nakomelingen van Israël.</note>.</verse>

<verse osisID="Isa.54.2"> Verwijd de ruimte uwer tent, en de dekkleeden uwer woontenten, span ze uit en houd niet in! Verleng uwe koorden en sla uwe pinnen vast<note n="917">De uitgebreidheid en de onvergankelijkheid van het nieuwe Sion worden geschilderd onder het beeld eener ruime en stevig bevestigde tent. Vgl. XXXIII 20; XLIX 20.</note>.</verse>

<verse osisID="Isa.54.3"> Want naar rechts en naar links zult gij voortdringen; en uw zaad zal de heidenen beërven en ontvolkte steden bewonen<note n="918">Uw zaad, de kinderen van het nieuwe Sion. Het nadeel, door de zonde teweeggebracht, wordt voorgesteld onder het beeld van door de ballingschap ontvolkte steden.</note>.</verse>

<verse osisID="Isa.54.4"> Vrees niet, want gij zult niet te schande noch schaamrood worden; niet langer toch zult gij u te schamen hebben; want de schande uwer jeugd zult gij vergeten en den smaad van uwen weduwstaat niet meer gedenken<note n="919">Het nieuwe Sion behoeft den smaad en de schande van vroeger niet te vreezen (v. 4), want het blijft immer met God vereenigd (v. 5-10). De schande uwer jeugd is de ongetrouwheid in Egypte, vooral in de woestijn, bij den aanvang van het verbond; vgl. Ezech. XVI 60. Uw weduwstaat is de Babylonische ballingschap.</note>.</verse>

<verse osisID="Isa.54.5"> Want uw heer<note n="920">d.i. Uw echtgenoot.</note> zal zijn uw Maker - Heer der heerscharen is zijn naam - en uw Verlosser de Heilige van Israël - God der gansche aarde zal Hij heeten.</verse>

<verse osisID="Isa.54.6"> Want als eene verlaten en zielsbedroefde vrouw heeft u de Heer geroepen, en als echtgenoote van hare jeugd af, eene verstootene, zegt uw God<note n="921">Het eerste halfvers betreft haren tegenwoordigen toestand: als een verlaten vrouw, derhalve uit deernis met haar lot, en als een zielsbedroefde, die zich ook van haren kant door leedwezen over de vroegere ontrouw tot die hereeniging met God (u geroepen) bereid heeft. Het tweede halfvers herinnert aan Gods vroegere liefde, zij was zijne echtgenoote, Hebr.: ‘echtgenoote der jeugd’, om Gods eerste liefde bij het verbond op Sinaï, hoewel thans tijdelijk verstooten.</note>.</verse> 


<verse osisID="Isa.54.7"> Voor een oogenblik, voor een korte wijle heb Ik u verlaten, en met groote ontferming zal Ik u verzamelen<note n="922">Voor een oogenblik, den tijd der ballingschap, een korte wijle in vergelijking met den eeuwigen duur van het Rijk zijner liefde. Het meervoud miserationibus ziet op de veelvuldige en groote bewijzen van Gods ontferming.</note>.</verse>

<verse osisID="Isa.54.8"> In een oogenblik van verbolgenheid<note n="923">Septuag.: ‘In een gramschap van korten duur’; vgl. Ps. XXIX noot 5. Zie verder VIII noot 15.</note> heb Ik mijn aangezicht een wijle voor u verborgen, en met eeuwigdurende ontferming ontferm Ik Mij over u, zegt uw Verlosser, de Heer.</verse>

<verse osisID="Isa.54.9"> Het is Mij daarmede als in de dagen van Noë, aan wien Ik zwoer de wateren van Noë niet meer over de aarde te brengen; alzoo heb Ik gezworen, dat Ik niet zal toornen op u en niet zal dreigen tegen u<note n="924">Als in de dagen lezen ook vele Hebr. handschriften en de meeste oude vertalingen; volgens de gewone Hebr. lezing: ‘als (met) de wateren’ van Noë. De zin is: ook thans, evenals in de tijden van Noë, heb Ik Mij onder eede, d.i. onvoorwaardelijk, verbonden, geen tweede zoodanige verdelging over mijn nieuw Sionsvolk te brengen. Zie Gen. IX 11; Eccli. XLIV 19; I Petr. III 20.</note>.</verse>

<verse osisID="Isa.54.10"> Want de bergen mogen wankelen en de heuvelen sidderen; maar mijne goedertierenheid zal niet wijken van u, en het verbond mijns vredes zal niet wankelen, zegt uw Ontfermer, de Heer<note n="925">Vgl. LI 6; Rom. XI 29. De van de schepping af pal staande bergen en heuvelen (vgl. Hab. III 6) zullen eer wankelen dan het verbond van Gods liefde en vrede.</note>.</verse>

<verse osisID="Isa.54.11"> Gij, armzalige, door onweder geteisterde, zonder eenigen troost! Zie, Ik, Ik zal uwe steenen leggen volgens de rij en u grondvesten op saffieren<note n="926">Uit de diepe vernedering en de harde verdrukking zal Sion's heil ontspruiten. Deze luisterrijke herstelling schildert de profeet als een schitterende opbouwing van Sion. Zie Ik, God zelf is de bouwmeester. Volgens de rij, Hebr.: ‘in spiesglans’, zie I Par. XXIX noot 2; hier is het als de metselkalk, waarin de aanstonds genoemde edelgesteenten gelegd worden, zoodat zij tusschen die voegen als glinsterende oogen schitteren. De grondslagen zijn van hemelsblauwe saffiersteenen. Zie Exod. XXVIII noot 13:</note>.</verse>

<verse osisID="Isa.54.12"> En tot jaspis zal Ik uwe borstweringen maken en uwe poorten tot gesneden steenen en al uwe grenspalen tot kostelijke gesteenten<note n="927">Uwe borstweringen, naar het Hebr. en de Septuag. zijn daarmede waarschijnlijk de tinnen der bolwerken en vestingmuren bedoeld, tot jaspis, Hebr. vermoedelijk ‘robijn’, een fonkelend gesteente. Tot gesneden steenen, naar het Hebr. waarschijnlijk tot vuurroode ‘karbonkelsteenen’. Vgl. Apoc. XXI. Een zinnebeeld van de waardigheid en den luister der Sionstad, der Kerk, op den hoeksteen, Christus, en op de grondslagen, de apostelen en de profeten, opgebouwd; vgl. Eph. II 20, 21. Wie de steenen zijn, waaruit die stad gebouwd wordt, verklaart v. 13.</note>;</verse> 


<verse osisID="Isa.54.13"> alle uwe kinderen tot onderwezenen door den Heer, en volheid van vrede voor uwe kinderen<note n="928">Vul aan uit v. 12: ‘Ik zal maken’. De kinderen van het nieuwe Sion zijn, evenals de Messias zelf (L 4, 5), doch op andere wijze, onderwezenen door den Heer, die door het licht zijner genade de gepredikte leer geloovig doet aannemen. Hij schenkt volheid van vrede, het korte begrip van alle heil.</note>.</verse>

<verse osisID="Isa.54.14"> En door gerechtigheid zult gij gevestigd zijn<note n="929">Door gerechtigheid, de vrucht van het lijden van den Messias, zie LIII 11, zal Sion onwankelbaar en bestendig zijn.</note>; wijk verre van verdrukking, want niets hebt gij te vreezen, en van verschrikking, want zij zal niet naderen tot u.</verse>

<verse osisID="Isa.54.15"> Zie, als bijwoner zal komen die niet met Mij was; die vroeger aankomeling bij u was, zal zich bij u aansluiten<note n="930">Het nieuwe Sion heeft geen verdrukking (v. 14) te vreezen, want de heidenen, zijne vroegere verdrukkers, zullen òf zijne burgers worden (v. 15) òf niets tegen Sion vermogen (v. 16, 17). Bijwoner en aankomeling heeten in het algemeen de tusschen de Israëlieten wonende vreemden. De profeet voorspelt hiermede de roeping der heidenen tot de Kerk. - Van de vertaling der Vulgaat, welke zakelijk met de oude vertalingen overeenstemt, wijkt de opvatting van de tegenwoordige Hebr. lezing geheel af, althans in het eerste halfvers: ‘Zie, bindt men strijd aan (tegen u), dan gaat dit niet uit van Mij. Wie bindt strijd aan met u? U valle hij ten deel!’ Want geweld van wapenen vermag niets zonder of tegen Gods wil v. 16.</note>.</verse>

<verse osisID="Isa.54.16"> Zie, Ik heb den smid geschapen, die kolen aanblaast in het vuur en gereedschap te voorschijn haalt voor zijn werk; ook Ik heb den verdelger geschapen ter vernieling<note n="931">God heeft den wapensmid geschapen, die in alles, ook in zijn werk, van God afhankelijk is; de door hem gesmede moordwapenen zijn dus in Gods hand. Evenzoo zijn in Gods hand de verdelgers van landen en volken, die de moordwapenen hanteeren. Onder Gods hoede behoeft Sion voor geen stoffelijk wapengeweld te vreezen (v. 17a).</note>.</verse>

<verse osisID="Isa.54.17"> Geenerlei wapentuig, dat gesmeed wordt tegen u, zal doel treffen; en alle tong, die u weerstaat in het gericht, zult gij richten. Dit is het erfdeel van de dienstknechten des Heeren en hunne gerechtigheid bij Mij, zegt de Heer<note n="932">Alle tong beteekent alle geestelijk wapentuig tegen Sion, wetenschap, welsprekendheid enz. Krachtiger in het Hebr.: ‘alle tong, die tegen u ten gerichte zich verheft, zult gij richten’; Sion heeft het recht en de macht om ieder, die zich tegen haar verzet, hare leer aantast, weerspreekt enz., te veroordeelen, is derhalve met het onfeilbaar leergezag en met de opperste rechtsmacht bekleed. Dit algemeene (v. 2, 3), heilige (v. 4-14), onvergankelijke (v. 9, 10, 16, 17), onfeilbare (v. 17) Sion is het onvervreemdbaar bezit van de dienstknechten des Heeren, die met den Messias in één mystisch lichaam zijn vereenigd, is hunne gerechtigheid, zie XLI 2, hun heil, ‘van Mij uit’ (Hebr.), d.i. van God, den gever van dat heil.</note>.</verse>

</chapter>


<chapter osisID="Isa.55"> 
 

<title>Hoofdstuk LV.</title><p>Uitnoodiging tot het heil van den Messias, dat de vervulling is van Gods belofte (v. 1-5). Vermaning om zich daartoe voor te bereiden door te verzaken aan de zonde (v. 6, 7) en den geest te verheffen tot God en zijn raadsbesluit, dat Hij gewis zal volvoeren (v. 8-11). De blijde toekomst (v. 12, .13</p>


<verse osisID="Isa.55.1"> Alle, gij dorstigen, komt tot de wateren! En gij, die geen geld hebt, snelt toe, koopt en eet! Komt, koopt, zonder geld en zonder eenige vergoeding, wijn en melk<note n="933">Het heil van den Messias (zie v. 3) wordt voorgesteld onder het beeld van spijs en drank, en dat vooral om de tijdgenooten van den profeet, die (v. 2) hunne voldoening zochten in tijdelijk goed en genot. Wateren, zie XII 3 overvloed van wijn (vgl. XXV 6) en melk, het deel van Juda Gen. XLIX 12, zijn hier zinnebeelden der genade en waarheid, Gods liefdegaven door den Messias; vgl. Prov. IX 2, 5; XVIII 4; XX 5; XXV 25. Zie Joan. IV 13, 14; VII 37. Zonder geld enz., d.i. uit louter genade wordt het u geschonken.</note>!</verse>

<verse osisID="Isa.55.2"> Waarom weegt gij geld toe voor wat geen brood is, en uwen arbeid voor wat geen verzadiging is? Hoort, hoort naar Mij en eet van het goede, en verlustigen zal zich aan het vette uwe ziel<note n="934">De dorstigen naar geluk zoeken vergeefs zich te verzadigen aan schijngoederen, die voor veel geld en ten koste van zwaren arbeid verkregen worden.</note>!</verse>

<verse osisID="Isa.55.3"> Neigt uw oor en komt tot Mij! Hoort, en uwe ziel zal leven! En Ik zal met u sluiten een eeuwig verbond - de barmhartigheden van David, de trouwe<note n="935">De in v. 1-3 geschilderde zegeningen van het eeuwige verbond heeten de barmhartigheden of de genaden van David, dewijl aan David de belofte was gegeven, welker inhoud louter barmhartigheid en genade is, te weten, dat de Messias, uit hem geboren, voor eeuwig op zijnen troon zal zetelen; zij zijn de trouwe, daar zij onfeilbaar zeker vervuld worden. Zie II Reg. VII 15, 16; Ps. LXXXVIII 29, alwaar die heilbelofte eveneens barmhartigheid en trouw genoemd wordt.</note>.</verse>

<verse osisID="Isa.55.4"> Zie, tot getuige voor de volken heb Ik hem gegeven, tot vorst en leeraar voor de heidenen<note n="936">God toont (Zie) den aan David beloofden Zoon, den Messias, die al het in v. 1-3 beloofde goed zal geven, die de getuige (vgl. Apoc. I 5) is van God, om getuigenis te geven aan de waarheid (Joan. XVIII 37), de vorst zijner verlosten, de leeraar der heidenen; zie Matth. XXVIII 18-20. Vgl. XLII 6; XLIX 6, 8; LIII 11.</note>.</verse> 


<verse osisID="Isa.55.5"> Zie, een volk, dat gij niet kendet, zult gij roepen; en volken, die u niet kenden, zullen tot u aansnellen om wille van den Heer, uwen God, en om wille van den Heilige van Israël, dewijl Hij u verheerlijkt heeft<note n="937">Gij, d.i. het door den Messias bekeerde Israël, zult de u vroeger onbekende heidenen roepen tot dat heil; en dezen zullen, aangelokt door (dewijl Hij u) de heerlijkheid van het bondsvolk, aansnellen om wille van den Heer, die zich als de Heilige in den Messias geopenbaard heeft. Zie over Israël's verheerlijking door den Messias Rom. IX 4. 5.</note>.</verse>

<verse osisID="Isa.55.6"> Zoekt den Heer zoo lang Hij zich vinden laat; roept Hem aan zoo lang Hij nabij is<note n="938">Eene vermaning van den profeet (v. 6, 7), rechtstreeks bestemd voor zijne tijdgenooten, om zich tot dat heil voor te bereiden en het uur der genade (zoo lang enz.) niet ongebruikt te laten.</note>.</verse>

<verse osisID="Isa.55.7"> De goddelooze verlate zijnen weg, en de ongerechte man zijne gedachten; en hij keere terug tot den Heer, en Hij zal zich over hem ontfermen, en tot onzen God, want mild is Hij in het vergeven.</verse>

<verse osisID="Isa.55.8"> Immers zijn mijne gedachten niet uwe gedachten, noch zijn uwe wegen mijne wegen, zegt de Heer.</verse>

<verse osisID="Isa.55.9"> Want gelijk de hemelen zich verheffen boven de aarde, zoo verheven zijn mijne wegen boven uwe wegen, en mijne gedachten boven uwe gedachten<note n="939">Hier (v. 8-11) spreekt weder God. Zijne mildheid in het vergeven (v. 7) en in het alemeen de raadsbesluiten en werken zijner liefde overtreffen onmetelijk verre de onreine en bekrompen gedachten en handelingen der menschen.</note>.</verse>

<verse osisID="Isa.55.10"> En evenals de regen en de sneeuw nederdaalt van den hemel en derwaarts niet meer wederkeert, maar de aarde drenkt en haar besproeit en haar gewas doet voortbrengen en zaad geeft om te zaaien en brood om te eten,</verse>

<verse osisID="Isa.55.11"> alzoo zal mijn woord zijn, dat uitgaat van mijnen mond; het zal niet ledig tot Mij terugkeeren, maar doen al wat mijn wil is, en datgene, waartoe Ik het zend, voorspoedig volbrengen<note n="940">Mijn woord, Gods heilbelofte van v. 3, is in zachtheid en krachtdadigheid, is in vruchtbaarheid evenals de regen enz.</note>.</verse> 


<verse osisID="Isa.55.12"> Want met blijdschap zult gij uitgaan, en in vrede zult gij voortgeleid worden; de bergen en de heuvelen zullen voor uw aangezicht lofzingen, en al de boomen des velds zullen in handen klappen.</verse>

<verse osisID="Isa.55.13"> In plaats van wilde nardus zal de denneboom oprijzen, en in plaats van netelkruid zal de mirteboom groeien; en de Heer zal gevierd worden tot een eeuwig gedenkteeken, dat niet zal worden weggenomen<note n="941">Dit landelijk tafereel schildert de blijde toekomst van Gods volk bij de vervulling der heilbelofte. Zie XXXII 15; XLI 18. Uitgaan uit den staat van ellende, door de Babylonische ballingschap afgebeeld. Ook het schepsel, met den mensch vernederd, zal met hem vernieuwd en verheerlijkt worden; vgl. Rom. VIII 31. De juiste beteekenis der heideplanten, door nardus en netelkruid vertaald, is in den grondtekst onzeker. Hebr.: ‘en het zal den Heer tot roem zijn, tot een eeuwig gedenkteeken’ zijner liefde en trouw.</note>.</verse>

</chapter>


<chapter osisID="Isa.56">
 

<title>Hoofdstuk LVI.</title><p>De Messias-zegen voor een ieder (v. 1-8). Tuchtrede tot de leiders van Juda (v. 9-12).</p>


<verse osisID="Isa.56.1"> Dit zegt de Heer: Onderhoudt het recht en betracht de gerechtigheid; want nabij is mijn heil om te komen, en mijne gerechtigheid om geopenbaard te worden.</verse>

<verse osisID="Isa.56.2"> Gelukkig de man, die zoo handelt, en de menschenzoon, die daaraan vasthoudt; die den sabbat onderhoudt om dien niet te ontheiligen, die zijne handen bewaart om geenerlei kwaad te plegen<note n="942">De vermaning tot een heilig leven in LV 6, 7 wordt hier v. 1, 2 voortgezet. De beoefening van het recht en de gerechtigheid, van de deugd in het algemeen, is de voorwaarde (vgl. Luc. III 3, 8-14) tot het heil, dat te allen tijde voor ieder nabij is (zie XLVI noot 13), en tot Gods gerechtigheid (wat hier hetzelfde beteekent als heil, zie XLI noot 2 en vgl. Rom. I 16, 17), welke door den Messias ten volle geopenbaard zal worden. Inzonderheid op het vieren van den sabbat, de voornaamste der ceremoniëele wetten en daarom onder de tien geboden opgenomen (Exod. XX 8), legt de profeet nadruk, omdat zijne evenals Jeremias' tijdgenooten (vgl. Jer. XVII 21, volg.) dat gebod veelvuldig overtraden, zooals Ezechiël (XX 12, volg.; XXII 8, 26 enz.) hun later verwijt.</note>.</verse>

<verse osisID="Isa.56.3"> En de zoon des aankomelings, die den Heer aanhangt, zegge en spreke niet: Door scheiding zal de Heer scheiding maken tusschen mij en zijn volk. En de ontmande zegge niet: Zie, ik ben een dorre boom<note n="943">Niemand zal van dat heil v. 1 worden uitgesloten, ook niet degenen, die onder de Oude Wet (Deut. XXIII 1-3) buiten Israël's gemeente waren gebannen: de zoon des aankomelings, o.a. de Ammonieten en de Moabieten, en de ontmande, hoedanigen er destijds velen onder de heidenen waren. Op de klacht der eersten antwoordt de profeet in v. 6, 7; op de klacht der ontmanden, dat zij, als een dorre boom onvruchtbaar, geen nakroost onder Gods volk konden bezitten, antwoordt hij vooraf in v. 4, 5.</note>!</verse>

<verse osisID="Isa.56.4"> Want dit zegt de Heer tot de ontmanden: Wie mijne sabbatten onderhouden en verkiezen wat Mij welgevallig is en vasthouden aan mijn verbond,</verse>

<verse osisID="Isa.56.5"> aan hen zal Ik in mijn huis en binnen mijne muren eene plaats geven en eenen naam beter dan die van zonen en dochters; een eeuwigen naam zal Ik hun geven, die niet vergaan zal<note n="944">Degenen, die vroeger de onwaardigsten werden geacht (de ontmanden in betrekking tot het oude Sion), zullen, indien zij Gods wil en wet volbrengen, deel hebben aan al de voorrechten van Gods kinderen: eene plaats in Gods huis, den tempel, het burgerrecht in Sion en eenen naam, eene eer, welke de onder de Israëlieten zoo hooggeschatte eer van een talrijk nakroost verre zal overtreffen; want onvergankelijk is de eer, die het kindschap Gods hun geven zal. Vgl. Ephes. II 19, volg. Een treffend voorbeeld der vervulling van het hier voorspelde is de ‘ontmande’, die juist bij gelegenheid van het lezen van Isai. LIII 7, 8 door den apostel Philippus bekeerd werd; zie Act. VIII 27, volg.</note>.</verse>

<verse osisID="Isa.56.6"> En de zonen des aankomelings, die den Heer aanhangen om Hem te dienen en zijnen naam lief te hebben, om Hem tot dienstknechten te zijn - al wie den sabbat onderhoudt om dien niet te ontheiligen en vasthoudt aan mijn verbond -</verse>

<verse osisID="Isa.56.7"> hen zal Ik geleiden op mijn heiligen berg en hen blijdschap doen smaken in het huis mijns gebeds; hunne brandoffers en hunne slachtoffers zullen Mij welgevallig zijn op mijn altaar; want mijn huis zal een huis des gebeds genoemd worden voor alle volkeren<note n="945">De scheidsmuur, die in het oude Sion Israël van de zonen des aankomelings, zie noot 2, d.i. van de heidenen, afzonderde, zal in het nieuwe Sion weggenomen zijn. Dit drukt hier (v. 6, 7) de profeet op Oud-Testamentische wijze uit. Vgl. II 3; XI 9; Ps. CXXI 1. Niet onduidelijk geeft hij te verstaan, dat in het nieuwe Sion God èn door gebed èn door offers zal aanbeden worden; dit offer werd later door Malachias (I 11) meer uitdrukkelijk aangekondigd. Zie Matth. XXI 13.</note>.</verse> 


<verse osisID="Isa.56.8"> Hij spreekt, de Heere God, die de verstrooiden van Israël verzamelt: Nog zal Ik er verzamelen tot hem, tot zijne verzamelden<note n="946">Hij, die de verstrooide schapen van Israël door den Messias verzamelt, heeft nog andere schapen, onder de heidenen, die Hij altijd voort tot het uitverkoren Israël zal leiden, opdat zij één kudde worden en één herder. Joan. X 16.</note>.</verse>

<verse osisID="Isa.56.9"> Alle wilde dieren des velds, komt om te verslinden, gij alle wilde dieren des wouds<note n="947">Eene nieuwe toespraak van dreigenden inhoud, gericht vooreerst tegen de toenmalige leiders van Juda, die door nalatigheid, door hebzucht en overdaad (v. 10-11) de kudde Israël's prijsgaven aan verslindende wilde dieren; vgl. Jer. XII 9, volg.; Ezech. XXXIV 5. Die dieren zijn een zinnebeeld der heidensche volken, welke God volgens Lev. XXVI 22 ter tuchtiging zal oproepen. Zooverre was Juda toen verwijderd van de gesteltenis, welke, volgens LV 7; LVI 1, 2, de voorwaarde was van het heil.</note>!</verse>

<verse osisID="Isa.56.10"> Zijne wachters - blind zijn zij allen, zij bemerken niets al te gader; het zijn stomme honden, die niet kunnen blaffen, die ijdele dingen zien, al slapend en zich vermeiend in droomen<note n="948">Blind voor de gevaren en het zedenbederf, bemerken zij niets van de behoeften en nooden des volks; in laats van trouwe waakhonden, die bij het minste onraad blaffen, zijn het stomme honden, die niet kunnen blaffen en droomend daar neerliggen.</note>.</verse>

<verse osisID="Isa.56.11"> En als honden, alleronbeschaamdst, kennen zij geen verzadiging; zij, de herders, weten niet op te merken; allen wijken zij af langs hun eigen weg, een iegelijk naar zijn gewin, van den hoogste tot den laagste<note n="949">Zij, die al de goede hoedanigheden van waakhonden missen, hebben allerlei hondsche gebreken, vooral de gulzigheid, waardoor hunne onverzadelijke hebzucht bedoeld wordt; deze is hun weg, zie LIII 6, in geldgierigheid is al hun streven. Vgl. Ezech. XXXIV 2, 3.</note>.</verse>

<verse osisID="Isa.56.12"> Komt, halen wij wijn en drinken wij volop drank; en gelijk heden zoo zal het ook morgen zijn, en nog veel meer<note n="950">Met hunne eigen woorden schildert de profeet hunne onmatigheid, die hen blind en doof maakte voor het komende wraakgericht.</note>!</verse>

</chapter>


<chapter osisID="Isa.57"> 
 

<title>Hoofdstuk LVII.</title><p>Tuchtrede tot het afvallige volk (v. 1-13a). Belofte aan de nederigen en boetvaardigen met uitsluiting der goddeloozen (v. 13b-.21</p>


<verse osisID="Isa.57.1"> De rechtvaardige komt om, en niemand is er, die het overdenkt in zijn hart; en de mannen van goedertierenheid worden weggeraapt, daar niemand er acht op slaat; want voor het aangezicht des kwaads wordt de rechtvaardige weggeraapt<note n="951">De twee eerste verzen zien terug op die goddelooze leiders, wier geest, door hebzucht en zingenot verstompt, geen acht slaat op de teekenen van het naderende godsgericht. Onder die teekenen noemt hier de profeet den vroegtijdigen dood der rechtvaardigen. Mannen van goedertierenheid, Hebr. van welwillendheid of goede gezindheid, zijn vrome mannen; quia, daar staat niet in het Hebr. noch in de Septuag.; beter vertaalt men: zonder dat iemand enz. Want geeft reden, waarom God dat zoo beschikt, omdat Hij namelijk die vromen aan de naderende rampen wil onttrekken. Vgl. IV Reg. XXII 20. Velen passen dit toe op den dood van den Messias, welken de meeste Joden niet ter harte namen, terwijl ook toen de leiders van Israël niet beter waren dan die van LVI 10-12.</note>.</verse>

<verse osisID="Isa.57.2"> Kome de vrede; hij ruste op zijne legerstede, die gewandeld heeft in zijne rechtschapenheid<note n="952">Het heengaan der vromen uit dit leven is hunne intrede in den eeuwigen vrede, d.i. den staat van geluk in het andere leven (vgl. Sap. III 1, 3); aldaar vindt hij rust op zijne legerstede, d.i. in de rustplaats der dooden. De Septuagint vertaalt in het futurum.</note>.</verse>

<verse osisID="Isa.57.3"> Gij echter, nadert herwaarts, kinderen der waarzegster, broed des overspelers en der boeleerster<note n="953">Isaias keert zich tot zijne tijdgenooten, goddelooze kinderen van schuldige ouders, evenals dezen aan tooverij, aan geestelijk overspel schuldig. Vgl. Ezech. XVI 3.</note>!</verse>

<verse osisID="Isa.57.4"> Over wien hebt gij u vroolijk gemaakt? Naar wien hebt gij den mond opgesperd en de tong uitgestoken<note n="954">Naar de vromen, die gij in hun ongeluk bespot. Zie Ps. XXXIV 21.</note>? Zijt gij niet misdadige kinderen, een leugenbroed?</verse>

<verse osisID="Isa.57.5"> Gij, die uwen troost vindt bij goden onder alle loofrijk geboomte, en kinderen slacht bij bergstroomen onder hoog uitstekende rotsen<note n="955">Het Hebr. vertalen de nieuweren: ‘Gij, die verhit wordt’, nl. door onkuische en afgodische drift ‘bij de terebinthen’. Onder het geboomte der heilige bosschen bij de afgodstempels gaf men zich aan ontucht over; zie Deut. XII 2; Jer II 20; die kinderen slacht (Hebr.) ‘in de dalen’, vooral in het dal Hinnom (IV Reg. XXIII 10), een smalle vallei met hooge en kale rotsen nabij Jerusalem; in hare nabijheid vloeide de snelvlietende beek Cedron. Zie over den hier bedoelden Molochdienst Jer. VII 31; XXXII 35; Ezech. XVI 21; XXIII 39.</note>?</verse> 


<verse osisID="Isa.57.6"> Bij des bergstrooms deelen is uw deel, dat is uw erflot<note n="956">In partibus pars is navolging van de klankspeling in het Hebr. De zin is: het deel, dat den bergstroom ten deel valt, te weten de afgoderij in het dal Hinnom, is uw deel, o Israël. Want aan Jehova, zijn wettig deel (vgl. Ps. XV 5), had het verzaakt. Naar het Hebr. waarschijnlijk: ‘Bij de gladde steenen van het dal is uw deel’. Steenen werden in den Phenicisch-Syrischen godsdienst als zinnebeelden der godheid vereerd.</note>; en voor hen hebt gij een plengoffer uitgegoten, een spijsoffer opgedragen! Zou Ik hierover niet verbolgen zijn?</verse>

<verse osisID="Isa.57.7"> Op het hoog en verheven gebergte hebt gij uw leger opgeslagen, en derwaarts zijt gij opgestegen om offers te slachten<note n="957">Dat leger, ter hoererij op het gebergte opgeslagen, beteekent den afgodischen en wulpschen eeredienst op de bamôth of heilige hoogten.</note>.</verse>

<verse osisID="Isa.57.8"> En achter de deur en achter den post hebt gij uw gedenkteeken gesteld; want nevens Mij hebt gij het dekkleed opgeslagen en den overspeler opgenomen, hebt gij uwe sponde verruimd en met hen een verbond gesloten, hadt gij een lust aan hunnen bijslaap - met open hand<note n="958">Uw gedenkteeken is waarschijnlijk de gedenkspreuk van Deut. VI 3, volg.; XI 13, volg., die naar Deut. VI 9; XI 20 op den voorkant der posten of deurstijlen moest geplaatst worden, maar door die afvalligen aan den achterkant werd verborgen; volgens anderen zijn afgodische amuletten en toovermiddelen bedoeld, welke heimelijk werden verborgen binnen hunne huizen. Nevens Mij, d.i. in vereeniging met mijnen eeredienst in Jerusalem's tempel, b.v. onder Manasses IV Reg. XXI 4, 5. De wulpsche afgoderij wordt hier geschilderd onder het beeld van hoererij, zie Osee I noot 2. Gij hebt uwe sponde verruimd, d.i. velerlei afgoden vereerd; een verbond gesloten, d.i. hoerenloon bedongen, zie Osee II 5. En dat alles met open hand, d.i. openlijk, zonder schaamte. In deze laatste woorden van den grondtekst zien de nieuweren eene zinspeling op de ithyphallische voorstellingen bij de ontuchtige afgoderij.</note>.</verse>

<verse osisID="Isa.57.9"> En gij hebt u voor den koning opgesmukt met zalf en uwe blanketsels vermeerderd. Gij hebt uwe gezanten verre heengezonden en u nedergebogen tot aan de onderwereld<note n="959">Als eene schaamtelooze vrouw naar de gunst harer minnaars, zoo bedelde Israël om den steun van heidensche vorsten. Tot aan de onderwereld is hyperbolisch gezegd en beteekent zoo diep mogelijk.</note>.</verse>

<verse osisID="Isa.57.10"> Gij zijt moede geworden op uwen langen weg, gij zeidet niet: Ik geef het op; herleving uwer hand vondt gij, daarom badt gij niet<note n="960">Geen opoffering was te zwaar waar het een verbond gold met heidensche vorsten; want gij meendet bij hen herleving uwer hand, d.i. uwer kracht, te zullen vinden. Daarom, omdat die hulp u voldoende scheen, badt gij niet tot Jehova, uwen eenigen helper, Hebr.: ‘werdt gij niet moede’.</note>.</verse> 


<verse osisID="Isa.57.11"> Voor wien waart gij bekommerd en bevreesd? Want gij hebt gelogen, en Mij waart gij niet indachtig, en gij beseftet het niet in uw hart. Wijl Ik bleef zwijgen en als het ware niet zag, daarom hebt gij Mij vergeten<note n="961">M.a.w. al die opofferingen waren het gevolg van ijdele vrees voor nietige menschen en eene verloochening van de aan God verschuldigde trouw. Gij naamt het niet ter harte, wat misdrijf gij daardoor pleegdet. Wijl Ik niet straffend optrad ‘sedert lang’ (Hebr.; vgl. XLII 14), maaktet gij misbruik van mijne lankmoedigheid.</note>.</verse>

<verse osisID="Isa.57.12"> Ik, Ik zal uwe gerechtigheid bekend maken, en uwe werken zullen u niet baten<note n="962">Maar Gods lankmoedigheid zal weldra een einde nemen. Uwe gerechtigheid, zóó noemt God met verontwaardiging en spottend dat goddeloos bestaan, waarin Juda zijn heil zocht. Uwe werken, d.i. uwe afgoderij, uw heulen met de heidenen.</note>.</verse>

<verse osisID="Isa.57.13"> Als gij zult schreien, mogen uwe scharen u redden<note n="963">Bij het aanstaande godsgericht mogen uwe scharen, d.i. de menigte uwer goden of de heidensche machten, welke gij rondom u geschaard hebt, u redden. Zie verder Exod. XV 10.</note>; en altegader zal de wind hen wegvoeren, zal hen opnemen een ademtocht. Wie echter vertrouwen stelt op Mij, zal het land beërven en mijn heiligen berg in bezit nemen<note n="964">De profeet komt terug op zijn onderwerp, den terugkeer der getrouwe Israëlieten naar den heiligen berg (zie II 2; IV 5; XI 9 enz.), naar hun dierbaar Sion.</note>.</verse>

<verse osisID="Isa.57.14"> En Ik zal zeggen: Bereidt den weg, baant de straat, ruimt het pad, verwijdert de hindernissen uit den weg van mijn volk<note n="965">Zie XL 3, 4; LXII 10.</note>.</verse>

<verse osisID="Isa.57.15"> Want dit zegt de Allerhoogste on de Verhevene, die de eeuwigheid bewoont, en heilig is zijn naam, die in den hooge en in het heilige woont en bij den vermorzelde en ootmoedige van geest, om levend te maken den geest der ootmoedigen en levend te maken het hart der vermorzelden<note n="966">Naar het Hebr. beginnen Gods woorden: ‘Ik woon in den hooge en in het heiligdom’ des hemels. De hieraan voorafgaande opsomming van Gods verheven eigenschappen staat in treffende tegenstelling met zijne tot den nederige afdalende liefde. Vgl. XLII 3.</note>.</verse>

<verse osisID="Isa.57.16"> Want niet immer zal Ik twisten, en niet tot aan het einde toe zal Ik vergramd zijn; want de geest gaat van mijn aanschijn uit, en Ik schaf den levensadem<note n="967">Dit vers geeft reden van Gods ontfermende liefde voor den mensch: Hij wil niet den ondergang, maar het leven der zijnen; de geest is de levensgeest. Het Hebr. kan vertaald worden: ‘want de geest (van den zwakken mensch) zou voor Mij verkwijnen, alsook de zielen, die Ik geschapen heb’, indien Ik namelijk mijne gramschap niet temperde door ontferming.</note>.</verse> 


<verse osisID="Isa.57.17"> Wegens de boosheid zijner hebzucht ben Ik vergramd geworden, en heb Ik hem geslagen; Ik heb mijn aangezicht voor u verborgen, en Ik was vertoornd; en hij ging dolend heen op den weg van zijn eigen hart<note n="968">Hebzucht was ook voor Israël ‘de wortel van alle kwaad’ I Tim. VI 10. Daarom verborg God zijn genadig aangezicht en liet Hij het dolend volk steeds verder afwijken op den weg zijner kwade lusten. Vgl. Act. XVII 30.</note>.</verse>

<verse osisID="Isa.57.18"> Zijne wegen heb Ik gezien, en Ik heb hem genezen en hem teruggebracht en vertroostingen vergolden aan hem en aan zijne treurenden<note n="969">Ik heb genezen: dit en de volgende werkwoorden staan in het profetisch verleden, zij betreffen de toekomst. Hebr. ‘Ik zal hem genezen’. God zag medelijdend, hoe zijn volk al verder afdwaalde en besloot het door de tuchtiging der ballingschap te genezen en daarna in zijn land terug te voeren en voor den geleden smaad vertroostingen te vergelden aan Israël, en (met verklarende beteekenis, te weten) aan zijne treurenden, d.i. aan hen, die in nederig schuldbesef hunne straf hebben gedragen. Vgl. Soph. III noot 17.</note>.</verse>

<verse osisID="Isa.57.19"> Ik heb de vrucht der lippen geschapen, den vrede: vrede voor hem, die verre en die nabij is, zegt de Heer, en Ik heb hem genezen<note n="970">De vrucht der lippen is de door Gods profeten beloofde vrede, of, volgens anderen, het lof- en dankgebed, dat tot God opstijgt voor zijne weldaden; Hij toch geeft den vrede, d.i. den voor alle volken bestemden Messias-zegen. De verleden tijd staat ook hier voor wat God besloten heeft te doen.</note>.</verse>

<verse osisID="Isa.57.20"> Maar de goddeloozen zijn als de kokende zee, die niet rusten kan, welker golven opwerpen wat ter vertreding is en slijk<note n="971">Tegenover dien vrede staat de onrust der goddeloozen, die door hunne driften heen- en weergeslingerd worden; hunne zondige daden zijn als het slijk, dat de golven opwerpen.</note>.</verse>

<verse osisID="Isa.57.21"> Geen vrede is er voor de goddeloozen, zegt de Heere God<note n="972">Hiermede sluit de tweede afdeeling; zie XLVIII 22.</note>.</verse>

</chapter>


<chapter osisID="Isa.58"> 
 

<title>Hoofdstuk LVIII.</title>
<p>Valsche godsvereering (v. 1-5); beoefening van liefde en barmhartigheid wordt door God gezegend (v. 6-12); ware godsvereering (v. 13, .14</p>


<verse osisID="Isa.58.1"> Roep, laat niet af, verhef als eene bazuin uwe stem en maak aan mijn volk hunne misdrijven bekend en aan het huis van Jacob hunne zonden<note n="973">Hebr.: ‘Roep met de keel’, d.i. luidkeels of ‘met kracht’ (Septuag.); want het is de plicht van den profeet zich met alle kracht te verzetten tegen de valsche godsvereering, waardoor zij hunne misdrijven zochten te bemantelen. Het meervoud hunne ziet op de verzamelwoorden volk en huis.</note>!</verse>

<verse osisID="Isa.58.2"> Immers Mij ondervragen zij dag aan dag, en mijne wegen verlangen zij te kennen, als een volk, dat gerechtigheid betracht en het recht van zijnen God niet verlaat; zij vragen Mij gerichten der gerechtigheid, tot God te naderen verlangen zij<note n="974">Immers mijn volk houdt zich voor schuldeloos en heilig. Want dag aan dag, d.i. zonder ophouden, vragen zij Mij rekenschap en beslissing omtrent mijne wegen, d.i. mijne beschikkingen en mijne handelwijze tegenover hen, alsof zij daarop recht hadden, terwijl toch zulke geheimen alleen aan Gods vrienden worden medegedeeld (vgl. Ezech. XX 1, volg.). In hunnen eigenwaan vragen zij Mij rechtvaardige gerichten, alsof zij daarbij niets te vreezen hadden; ja zelfs tot God, tot zijne rechtbank te naderen, Hebr. ‘het naderen van God’ ten gerichte, zijne komst ten oordeel verlangen zij.</note>.</verse>

<verse osisID="Isa.58.3"> Waarom hebben wij gevast en hebt Gij het niet aangezien, hebben wij onze zielen verootmoedigd en hebt Gij het niet bemerkt? Zie, ten dage van uw vasten toont zich uw eigen wil, en al uwe schuldenaren maant gij<note n="975">Die eigen dunk van gerechtigheid (v. 2) steunde inzonderheid op het vasten. Vgl. Lev. XVI 29; XXIII 27, waar de uitdrukking ‘de ziel verootmoedigen of kastijden’ in de beteekenis van vasten wordt gebezigd. Het vasten wordt t.a.p. alléén op den grooten verzoendag voorgeschreven, doch ook andere vastendagen werden in Israël te allen tijde gehouden (vgl. I Reg. VII 6; II Par. XX 3; Jer. XXXVI 9; Joël I 14. enz.). God antwoordt: Zie enz. Het vasten ging bij hen gepaard met het voldoen aan hun boozen wil; ten voorbeeld daarvan volgt, dat zij hunne schuldenaren onbarmhartig behandelden of wel, naar het Hebr. begrepen wordt, hunne arbeiders tot overmatigen arbeid dwongen.</note>.</verse>

<verse osisID="Isa.58.4"> Zie, tot twisten en krakeelen vast gij, en gij slaat kwaadaardig met de vuist<note n="976">Bij hun vasten bleven zij twistziek en wrevelig.</note>. Vast niet zooals tot op dezen dag, opdat in den hooge uw geroep worde gehoord.</verse> 


<verse osisID="Isa.58.5"> Is dat een vasten gelijk Ik het verkies, dat de mensch zijne ziel een dag kwelt? Of wel, dat hij zijn hoofd als een hoepel kromt en zak en asch onder zich spreidt? Noemt gij dat een vasten en een dag welgevallig aan den Heer<note n="977">De eerste vraag (Is dat) verklaart, hoedanig een vasten aan God welbehaaglijk is: zulk een, dat volgens de uitdrukking der Wet (zie noot 3) gepaard gaat met verootmoediging der ziel. De tweede vraag (of wel) verklaart, dat hun vasten louter uitwendig vertoon was: als een hoepel, Hebr.: ‘als een bies’. Zich omgorden met boetgewaad (zie III 24) en zich in asch nederzetten was bij de Hebreërs in rouw en boete gebruikelijk.</note>?</verse>

<verse osisID="Isa.58.6"> Is dit niet veeleer een vasten, dat Ik verkies: Maak los de knellingen der goddeloosheid, ontbind de drukkende banden, laat degenen, die verbrijzeld zijn, vrij en verbreek elken last<note n="978">God zegt, waarmede het Hem welbehaaglijke vasten moet gepaard gaan; vooreerst met verzaking aan allerlei verdrukking: Ontbind de drukkende of knellende banden van het onrechtmatig opgelegde juk.</note>.</verse>

<verse osisID="Isa.58.7"> Breek den hongerige uw brood en breng behoeftigen en zwervelingen in uw huis; als gij eenen naakte ziet, kleed hem en versmaad niet uw eigen vleesch<note n="979">Het brood, dat in het Oosten dun en plat is, breken, een Hebr. uitdrukking, beteekent uitdeelen. Hebr.: ‘verberg u niet voor’, d.i. onttrek uwe hulp niet aan, ‘uw eigen vleesch’, d.i. aan verwanten, volksgenooten enz. Zie Zach. VII 4-13.</note>!</verse>

<verse osisID="Isa.58.8"> Alsdan zal uw licht doorbreken als de morgen, en uwe genezing zal spoedig ontspruiten; en voor uw aangezicht zal uitgaan uwe gerechtigheid, en de heerlijkheid des Heeren zal u verzamelen<note n="980">Uw licht, uwe verlossing uit den rampspoed; uwe genezing van de wonden, door de zonden geslagen, zal (een nieuw beeld) als een plant snel en welig ontspruiten; op uw levensweg zal uwe gerechtigheid, d.i. uw heil, zie XLI 2, als een lichtende fakkel voor u uitgaan, en Gods heerlijkheid, zijne heerlijke beschutting (eene zinspeling op de lichtende wolk van Exod. XIII 21), zal ‘uwe achterhoede zijn’ (Hebr.), u als eene kudde verzamelen en bijeenhouden. Vgl. LII 12.</note>.</verse>

<verse osisID="Isa.58.9"> Alsdan zult gij roepen, en de Heer zal verhooren; gij zult schreien, en Hij zal zeggen: Zie, hier ben Ik. Als gij uit uw midden de boeien wegneemt en ophoudt den vinger uit te steken en te spreken wat onnut is,</verse>

<verse osisID="Isa.58.10"> als gij voor den hongerige uwe ziel uitstort en de gekwelde ziel verzadigt, zal in de duisternis uw licht opgaan, en uwe duisternis zal zijn als de middag<note n="981">Als voorwaarde van geluk vordert God vooreerst, den naaste geen leed te berokkenen v. 9. De boeien of banden, waarmede het juk werd vastgemaakt, zie Jer. XXVII 2, m.a.w. elke drukkende dienstbaarheid. Den vinger uitsteken is een gebaar van bespotting, zie LVII 4. Spreken wat onnut is, is eene verzachtende uitdrukking voor ‘hoonende taal’ (Hebr.). Vervolgens vraagt God werken van naastenliefde v. 10: de ziel uitstorten, d.i. van ganscher harte, welwillend bijstaan; of wel de ziel, d.i. het leven of het levensonderhoud, uitreiken.</note>.</verse>

<verse osisID="Isa.58.11"> En rust zal de Heer u geven voor immer, en uwe ziel zal Hij vervullen met glansen, en uw gebeente zal Hij vrijmaken; en gij zult zijn als een welbesproeide hof en als een waterbron, welker wateren nimmer ontbreken<note n="982">Het Hebr. vertaalt men veelal: ‘En geleiden zal de Heer u voor immer (Septuag. “En de Heer zal immer met U zijn”), en uwe ziel zal Hij verzadigen in zandwoestijnen’; beter heeft de Vulgaat, overeenkomstig de oude vertalingen: met glansen, met overvloedig licht van geluk, met vreugde en genot. Uw gebeente, de zetel der lichamelijke kracht, zal Hij vrijmaken van de verdrukking, of liever, naar de oude vertalingen, ‘zal Hij sterken’. Als een welbesproeide hof enz., vooral in het brandende Oosten een welsprekend beeld van vruchtbaarheid, van goddelijken zegen; vgl. XII 3.</note>.</verse>

<verse osisID="Isa.58.12"> En opgebouwd zal in u worden het verwoeste van eeuwen her; grondvesten van geslacht en geslacht zult gij oprichten; en gij zult heeten opbouwer van omheiningen, afsluiter van wegen tot rust<note n="983">De geestelijke herstelling van Sion wordt weder op stoffelijke wijze voorgesteld. Hebr.: ‘die uit u zijn (uwe nakomelingen) zullen de voorlang verwoeste puinhoopen opbouwen’ en op grondvesten, waaraan sinds vele geslachten de bovenbouw bleef ontbreken, zal door dat met nieuwe kracht toegeruste Sionsvolk worden voortgebouwd. Opbouwer van omheiningen, d.i. van bolwerken en vestingmuren; afsluiter van wegen tegen roofdieren enz.; doch in plaats van avertens heeft de H. Hiëronymus in zijn vertaling convertens, d.i. ‘hersteller der wegen tot veiligheid’, of, naar het Hebr., ‘tot bewoning’, d.i. om het land bewoonbaar te maken.</note>.</verse>

<verse osisID="Isa.58.13"> Als gij uwen voet weerhoudt van den sabbat, om uwen eigen wil te doen op mijnen heiligen dag, en den sabbat noemt eenen lust en den heiligen (dag) des Heeren eerwaardig, en dien in eere houdt, terwijl gij uwe wegen niet begaat, en uw eigen wil zich niet toont, om woorden te spreken<note n="984">Uwen voet weerhoudt, zie Prov. IV 26, 27, d.i. u onthoudt van verboden, eigenwillige handelingen op den sabbat. Die heilige dag des Heeren zij u een lust, niet een last (vgl. Am. VIII 5). Uwe wegen beteekent uwe gewone dagelijksche bezigheden. Septuag.: ‘en gij geen woorden spreekt’, te weten, zie v. 9, twistende of goddelooze woorden.</note>;</verse> 


<verse osisID="Isa.58.14"> alsdan zult gij u verlustigen in den Heer, en Ik zal u de hoogten des lands doen bestijgen en u spijzigen met het erfdeel van Jacob, uwen vader; want de mond des Heeren heeft gesproken<note n="985">De hoogten des lands beteekent het bergachtige Palestina (Deut. XXXII 13), aan Jacob als erfdeel voor zijn nageslacht beloofd, een zinnebeeld van het land der levenden, de strijdende en zegepralende Kerk, waarin de ware sabbatsrust is te vinden.</note>.</verse>

</chapter>


<chapter osisID="Isa.59">
 

<title>Hoofdstuk LIX.</title><p>De zonden des volks beletten het heil (v. 1-8). Schuldbekentenis (v. 9-15). De Heer komt als een machtig Wreker en Verlosser (v. 16-21).</p>


<verse osisID="Isa.59.1"> Zie, niet verkort is de hand des Heeren, dat Hij niet zou kunnen redden, en niet doof geworden is zijn oor, dat Hij niet zou kunnen hooren.</verse>

<verse osisID="Isa.59.2"> Maar uwe ongerechtigheden hebben scheiding gemaakt tusschen ulieden en uwen God, en uwe zonden hebben zijn aangezicht voor u verborgen, dat Hij niet hoore<note n="986">Niet verkort, zie L 2; doof geworden, zie Zach. VII noot 7. Scheiding of een scheidsmuur, vgl. L 1, 2. Gods aangezicht, d.i. zijne gunst.</note>.</verse>

<verse osisID="Isa.59.3"> Want uwe handen zijn bezoedeld met bloed en uwe vingeren met onrecht; uwe lippen hebben logen gesproken, en onrecht murmelt uwe tong.</verse>

<verse osisID="Isa.59.4"> Niemand is er, die de rechtvaardigheid inroept, en niemand, die een rechtzaak voert naar waarheid; maar zij betrouwen op nietigheid en spreken ijdelheden<note n="987">Niemand, dezelfde hyperbolische uitdrukking als Ps. XIII 1, volg.; Mich. VII 2. De rechtvaardigheid inroept, d.i. daarnaar onderzoek doet, Hebr.: ‘uitroept’, d.i. openlijk als getuige daarvan optreedt. Naar waarheid, d.i. te goeder trouw, overtuigd van zijn goed recht. IJdelheden, wat ijdel of ledig aan waarheid is. Vgl. Job. XV 35; Ps. VII 15.</note>; zij gaan zwanger van kwelling en baren onrecht.</verse>

<verse osisID="Isa.59.5"> Addereieren kippen zij, en spinnewebben weven zij; wie van hunne eieren eet, moet sterven; en wat uitgebroed is, komt als een koningsslang te voorschijn.</verse> 


<verse osisID="Isa.59.6"> Hunne webben zijn niet dienstig tot kleeding, en zij kunnen zich niet dekken met hunne werken<note n="988">Wat zij beramen en uitvoeren, is voor anderen ten verderve (v. 5), voor hen zelven nutteloos (v. 6). Dit drukt de profeet in deze beeldspraak uit. Eet men van hunne slangeneieren, (Hebr.) ‘eieren der koningsslang’ (zie XI 8; XIV 29), d.i. deelt men in hunne ontwerpen, dan berokkent men zich den dood; en (Hebr.) ‘vertreedt men het (ei), dan komt er een adder uit’, d.i. wie hunne plannen zoekt te verijdelen, wordt er het slachtoffer van. Hunne webben (v. 6), de weefsels, die zij opzetten, zijn spinnewebben, die voor hen zelven nutteloos en ijdel zijn.</note>; hunne werken zijn heillooze werken, en bedrijf van schurkerij is in hunne handen.</verse>

<verse osisID="Isa.59.7"> Hunne voeten loopen naar het kwaad en ijlen om onschuldig bloed te vergieten; hunne gedachten zijn heillooze gedachten; verwoesting en vernieling zijn op hunne wegen.</verse>

<verse osisID="Isa.59.8"> Den weg des vredes kennen zij niet, en er is geen recht op hunne schreden; hunne paden maken zij zich krom; al wie er op treedt, kent geen vrede<note n="989">Den weg des vredes, die hen en anderen tot geluk en welvaart moet voeren. Al wie op hunne kromme, d.i. zondige, wegen gaat, is evenals zij van den waren vrede verstoken.</note>.</verse>

<verse osisID="Isa.59.9"> Daarom blijft het recht verre van ons, en kan de gerechtigheid ons niet bereiken; wij wachten op licht en zie, duisternis, op zonneschijn, en in duisternis wandelen wij<note n="990">Daarom, om dat algemeene zedenbederf, blijft de door de vromen zoo vurig verlangde staat van recht en gerechtigheid, d.i. (zie v. 11) van heil en geluk, in het tweede halfvers licht geheeten, ver verwijderd.</note>.</verse>

<verse osisID="Isa.59.10"> Wij betasten als blinden den muur, en als wie geen oogen hebben tasten wij rond; op den vollen middag struikelen wij als in de duisternis, in donkere plaatsen als dooden<note n="991">Vergeefs zoeken zij naar uitkomst uit hunne rampen. Als dooden, die in de duisternis der onderwereld rondwaren zonder hoop op licht van dit leven; vgl. Thren. III 6.</note>.</verse>

<verse osisID="Isa.59.11"> Wij brommen als de beren, wij allen, en als kirrende duiven zuchten wij<note n="992">Nu eens brommen zij van ongeduld en wanhoop als de hongerige of gestrikte beer; dan weder is hunne van uitputting gedempte klaagstem gelijk aan het weemoedig gekir der duif; zie XXXVIII 14.</note>; wij wachten op recht, en het is er niet, op heil, en het blijft verre van ons.</verse>

<verse osisID="Isa.59.12"> Vermenigvuldigd toch hebben zich onze ongerechtigheden voor uw aangezicht, en onze zonden getuigen tegen ons; want onze wandaden zijn bij ons, en onze ongerechtigheden kennen wij<note n="993">De profeet belijdt de zonden van zijn getuchtigd volk (v. 12-15). Bij ons, in ons bewustzijn. Eenige dier zonden worden in v. 13 opgesomd; in het Hebr. staan daar al de werkwoorden in de onbepaalde wijs om uit te drukken, dat die zonden veelvuldig en algemeen bedreven worden.</note>:</verse>

<verse osisID="Isa.59.13"> zondigen en liegen tegen den Heer; en afgewend hebben wij ons, zoodat wij niet gaan in het gevolg van onzen God, zoodat wij spreken van verdrukking en overtreding; wij gaan zwanger en spreken uit het hart woorden der leugen<note n="994">Liegen tegen den Heer is Hem verloochenen, vooral door afgoderij. Zoodat wij spreken door anderen te verleiden tot dat kwaad. Wij gaan zwanger van allerlei booze plannen, die wij weldra volvoeren; woorden der leugen beteekent hier zondige daden.</note>.</verse>

<verse osisID="Isa.59.14"> En rugwaarts gekeerd is het recht, en de gerechtigheid blijft van verre staan; want de waarheid struikelt op de straat, en de billijkheid kan geen intrek vinden.</verse>

<verse osisID="Isa.59.15"> En de waarheid geraakte in vergetelheid; en wie afwijkt van het kwaad, stond bloot aan plundering<note n="995">Een tafereel der toenmalige zedeloosheid (v. 14. 15a). Recht en gerechtigheid (zie v. 9), d.i. de gelukstaat, die komen wil, moet terugkeeren en van verre blijven staan, omdat de zedelijke voorwaarde tot geluk, inzonderheid de deugd van rechtvaardigheid, ontbreekt.</note>. En de Heer zag het, en kwaad bleek het in zijne oogen, dat er geen recht was<note n="996">Hiermede gaat de profeet over tot de aankondiging der verlossing, welke als het werk van God, en van Hem alleen, beschreven wordt. Op menschelijke wijze van God sprekend, zegt hij: de Heer zag als met verbazing, dat er geen recht, geen heil, was.</note>.</verse>

<verse osisID="Isa.59.16"> En Hij zag, dat er geen man was<note n="997">Geen man, die als middelaar of als verlosser optrad voor zijn rampzalig volk.</note>, en Hij was ontsteld, dat niemand te hulpe kwam; en heil schafte Hem zijn eigen arm, en zijne gerechtigheid zelve sterkte Hem.</verse>

<verse osisID="Isa.59.17"> Hij kleedde zich met gerechtigheid als met een pantser, en de helm des heils was op zijn hoofd; Hij kleedde zich met kleederen der wraak en bedekte zich als met den mantel des ijvers<note n="998">Gerechtigheid, welke aan zijn volk heil brengt, aan deszelfs onderdrukkers vergelding. IJver voor zijn verdrukt volk.</note>;</verse>

<verse osisID="Isa.59.18"> als ter wrake, als ter voldoe- ning zijner verbolgenheid aan zijne tegenstrevers en ter vergelding aan zijne vijanden; aan de eilanden zal Hij wraak oefenen<note n="999">Tot waarschuwing voor zijne bedorven tijdgenooten schildert de profeet de komst van den Messias, zoowel voor de zijnen, als voor de verst afgelegen volken (de eilanden), als eene komst ten gerichte, ten val en ter opstanding van velen. Vgl. Mal. II 17 - III 6.</note>.</verse>

<verse osisID="Isa.59.19"> En vreezen zullen die van den ondergang der zon den naam des Heeren, en die van haren opgang zijne heerlijkheid, wanneer Hij zal komen als een geweldige stroom, dien de adem des Heeren voortdrijft<note n="1000">De komst des Heeren, den Messias, wordt in hare wereldomvattende kracht ten goede, doch ook ten kwade voor die Hem weerstreven, vergeleken bij een stroom, welks geweldige wateren door den adem des Heeren, den stormwind, worden voortgedreven.</note>,</verse>

<verse osisID="Isa.59.20"> en wanneer voor Sion de Verlosser zal komen en voor degenen, die in Jacob van de ongerechtigheid terugkeeren, zegt de Heer<note n="1001">Ook voor het boetvaardige Sion zal de Verlosser komen, vooral aan het einde der dagen, nadat de volheid der heidenen in zijn Rijk zal zijn ingegaan Rom. XI 26. En voor degenen is een verklarende bijstelling en beteekent: te weten voor degenen.</note>.</verse>

<verse osisID="Isa.59.21"> Dit is mijn verbond met hen, zegt de Heer: Mijn geest, die op u is, en mijne woorden, die Ik in uwen mond gelegd heb, zullen niet wijken van uwen mond, en van den mond van uw zaad, en van den mond van het zaad uws zaads, zegt de Heer, van nu af en tot in eeuwigheid<note n="1002">Met hen, met de bekeerde heidenen, v. 19, en met de boetvaardigen van Israël, v. 20. Krachtens het nieuwe verbond, zie Jer. XXXI 33, dat God met hen sluiten zal, zal dit Sionsvolk immer door Gods heiligenden geest bezield zijn en zullen Gods woorden, d.i. de door Hem geopenbaarde leer, met onfeilbaarheid worden geleeraard van geslacht tot geslacht.</note>.</verse>

</chapter>


<chapter osisID="Isa.60">
 

<title>Hoofdstuk LX.</title>
<p>Opgang der zon van genade over Sion (v. 1, 2); huldebetoon der heidenen (v. 3-16); beschrijving der verlichte Stad Gods (v. 17-22).</p>


<verse osisID="Isa.60.1"> Sta op, word verlicht, Jerusalem! Want uw licht komt, en de heerlijkheid des Heeren gaat over u op<note n="1003">Jerusalem wordt in den grondtekst niet genoemd, maar is door de Vulgaat en de Septuagint verklarenderwijze aangevuld uit LIX 20 en LX 14. De profeet wekt het in de ballingschap vernederde Jerusalem op, zich te verheffen; want het aan Sion beloofde licht der wereld, zie XLII 6; XLIX 6, de Zon der gerechtigheid, zie Mal. IV 2, komt, en de heerlijkheid des Heeren, vroeger zichtbaar boven den tabernakel, openbaart zich in het menschgeworden Woord over de gansche stad, welke hierdoor herschapen wordt in een nieuw en hemelsch Jerusalem (Gal. IV 26; Hebr. XII 22, 23; Apoc. XXI 2, 10), de Kerk van Christus.</note>.</verse> 


<verse osisID="Isa.60.2"> Want zie, duisternis bedekt de aarde en donkerheid de volken<note n="1004">Duisternis van zonde en dwaling; vgl. Act. XXVI 18.</note>; maar over u zal de Heer opgaan, en zijne heerlijkheid zal in u verschijnen.</verse>

<verse osisID="Isa.60.3"> En volken zullen wandelen naar uw licht, en koningen naar den glans, die over u opgaat<note n="1005">In met den ablatief in plaats van den accusatief is in de Vulgaat gebruikelijk. De optocht van volken en koningen naar het van licht glanzende Sion beteekeht evenals II 3 de komst der heidenen tot de Kerk van Christus. De Wijzen van Matth. II 1 waren de eerstelingen.</note>.</verse>

<verse osisID="Isa.60.4"> Sla uwe oogen op in het rond en zie! Alle dezen verzamelen zich, zij komen tot u; uwe zonen zullen van verre komen, en uwe dochteren van ter zijde opstaan<note n="1006">Van verre en van ter zijde kan beteekenen van de lengte en de breedte der aarde. In plaats van surgent hebben de H. Hiëronymus en enkele oude handschriften sugent, wat volgens genoemden Kerkvader beteekent, dat de kinderen der Kerk uit de borst hunner Moeder de melk der apostolische leer zullen drinken; vgl. LXVI 11. Hebr.: ‘uwe dochteren zullen aan de zijde (op de heupen der voedster gezeten, volgens Oostersch gebruik) gedragen worden’. Vgl. XLIX 22; LXVI 12.</note>.</verse>

<verse osisID="Isa.60.5"> Alsdan zult gij zien en overvloeien, uw hart zal verwonderd zijn en zich verruimen, wanneer zich tot u wendt de menigte der zee, de kracht der volken tot u komt<note n="1007">Overvloeien of ‘stralen’ (Hebr.) van vreugde. De menigte der zee, d.i. de talrijke volken van het verre Westen, die met hunne kracht, d.i. hunne rijkdommen, naar Sion komen.</note>.</verse>

<verse osisID="Isa.60.6"> Een stroom van kameelen zal u bedekken, dromedarissen van Madian en Epha; van Saba zullen allen komen, goud en wierook aanbrengend en den lof des Heeren verkondigend<note n="1008">Kameelen om de kostbaarheden der oostelijke en zuidelijke handeldrijvende volken aan te voeren. Madian is een Arabische volksstam, waarvan Epha (Gen. XXV 2, 4), aan de oostelijke kust van de Elamietische golf, een tak was. Saba (niet te verwarren met Saba van XLIII 3; XLV 14) in Zuid-Arabië, het goudland, van waar de koningin tot Salomon kwam, zie III Reg. X.</note>.</verse>

<verse osisID="Isa.60.7"> Al het vee van Cedar zal tot u verzameld worden, de rammen van Nabajoth zullen u ten dienste staan; zij zullen geofferd worden op mijn zoenaltaar, en het huis mijner heerlijkheid zal Ik verheerlijken<note n="1009">De herdersvolken van het Oosten en Zuiden: Cedar, zie XXI 16, en het eveneens van Ismaël afstammende Nabajoth (Gen. XXV 13). U ten dienste staan om geofferd te worden; de uitwendige eeredienst van het Nieuwe Verbond wordt op Oud-Testamentische wijze voorgesteld; zie XIX 19-21. Het kuis enz. is de geestelijke tempel, de Kerk van Christus.</note>.</verse>

<verse osisID="Isa.60.8"> Wie zijn zij, die als wolken aanvliegen en als duiven naar hare tillen<note n="1010">IJlings komt iets aangevlogen, dat van verre gelijkt op lichte wolken of op een vlucht duiven. De vraag toont gespannen verwachting. Het antwoord in v. 9.</note>?</verse>

<verse osisID="Isa.60.9"> Mij immers verbeiden de eilanden, en de schepen der zee vooraan, opdat Ik uwe zonen aanbrenge van verre; hun zilver en hun goud voeren zij met zich voor den naam des Heeren, uwen God, en voor den Heilige van Israël, dewijl Hij u verheerlijkt<note n="1011">Wat de profeet ziet, is de vervulling van XLII 1, 4; LIX 19: de volken van het verre Westen brengen de nieuwe Sionskinderen aan op schepen; vooraan stevenen ‘de Tharsis-schepen’ (Hebr., zie II noot 10): deze, uit de verst verwijderde streken gekomen, toonen den meesten ijver; wellicht wordt ook bedoeld, dat het algemeene Rijk Gods zich vooral naar het Westen zal uitbreiden. Met hunne kostbaarheden komen zij den zich in Sion openbarenden God huldigen. Zie verder LV 5.</note>.</verse>

<verse osisID="Isa.60.10"> En de zonen der vreemden zullen uwe muren opbouwen, en hunne koningen zullen u dienen; want in mijne verbolgenheid heb Ik u geslagen, en in mijne verzoening erbarm Ik Mij over u<note n="1012">Zinspelend op den opbouw van Jerusalem na de ballingschap, waarbij heidenen hulp zouden verleenen (I Esdr. VI, VIII), voorspelt de profeet den opbouw van het geestelijke Jerusalem, een daad van Gods ontferming over het weder verzoende Sion.</note>.</verse>

<verse osisID="Isa.60.11"> En uwe poorten zullen altijd openstaan, dag noch nacht worden zij gesloten, opdat de kracht der volken tot u worde gebracht, en hunne koningen herwaarts gevoerd worden<note n="1013">Die altijd geopende poorten beteekenen, dat de Kerk van Christus voor allen openstaat en voor vijandelijke invallen niet zal te vreezen hebben.</note>.</verse>

<verse osisID="Isa.60.12"> Want volk en rijk, dat u niet dient, zal vergaan; en de volken zullen met verwoesting verdelgd worden<note n="1014">Want buiten de Kerk is er geen geestelijk heil, geen zaligheid.</note>.</verse>

<verse osisID="Isa.60.13"> De pracht van den Libanon zal tot u komen: den en buks en pijnboom te gader, om te versieren het oord van mijn heiligdom, en de rustplaats mijner voeten zal Ik verheerlijken<note n="1015">De profeet schildert de verheerlijking van het alle volken omvattende Sion. Werden de ceders van den Libanon gebezigd voor den opbouw van Salomon's tempel, thans zal de gansche pracht van Libanon's wouden (vgl. XLI 19, waar eveneens in den grondtekst cypres, plataan en sjerbin, een soort cederhout, genoemd worden) naar Sion komen; want de nieuwe geestelijke tempel zal den vroegeren stoffelijken verre overtreffen in heerlijkheid. Zinspelend op dien stoffelijken tempel, waarin Jehova boven de ark troonde, spreekt de profeet van de rustplaats van Gods voeten.</note>.</verse>

<verse osisID="Isa.60.14"> En tot u zullen komen, diep neergebogen, de zonen uwer verdrukkers, en zich neerwerpen voor uwe voetzolen zullen alle uwe lasteraars; en zij zullen u noemen de Stad des Heeren, het Sion van den Heilige Israël's<note n="1016">Vgl. XLV 14; XLIX 23.</note>.</verse>

<verse osisID="Isa.60.15"> In plaats daarvan, dat gij de verlatene waart en de gehate, en niemand bij u doortrok, zal Ik u stellen tot den trots der eeuwen, tot vreugde van geslacht tot geslacht.</verse>

<verse osisID="Isa.60.16"> En gij zult zuigen de melk der volken, en aan de borst der koningen zult gij gezoogd worden; en gij zult weten, dat Ik, de Heer, uw Redder ben, en uw Verlosser, de sterke van Jacob<note n="1017">Sion zal met de rijkdommen der volken gevoed worden; koningen zullen als zorgvuldige pleegmoeders voor haar zijn; vgl. XLIX 23. Zoo zal Sion bij ondervinding weten enz., zie verder XLIX 26.</note>.</verse>

<verse osisID="Isa.60.17"> In plaats van koper zal Ik goud aanvoeren, en in plaats van ijzer zal Ik zilver aanvoeren, en in plaats van hout koper, en in plaats van steenen ijzer; en Ik stel als uw toezicht den vrede en als uwe overheden de gerechtigheid<note n="1018">Uit den staat van armoede zal Sion zich verheffen tot een den tijd van Salomon (III Reg. X 21, 27) overtreffenden rijkdom, en uit den tegenwoordigen staat van verdrukking zal een rijk opbloeien, waarin vrede en gerechtigheid (of heil, het kort begrip der weldaden van den Messias) het toezicht houden en als overheid heerschen.</note>.</verse>

<verse osisID="Isa.60.18"> Niet langer zal in uw land gehoord worden van geweldenarij, van verwoesting en vernieling binnen uwe grenzen; en het heil zal uwe muren bezetten en uwe poorten lofgezang<note n="1019">Hebr.: ‘en gij zult het heil uwe muren heeten en lofgezang uwe poorten’; m.a.w. de stad Gods zal met het goddelijk heil als met muren zijn omgeven, en met lofgezang, het danklied voor dat heil, als met poorten tegen vijandelijke aanvallen beschut worden. Vgl. Zach. II 5.</note>.</verse> 


<verse osisID="Isa.60.19"> Niet meer zal de zon u tot verlichting zijn des daags, noch zal de glans der maan u beschijnen; maar de Heer zal u zijn tot eeuwig licht en uw God tot uwen luister<note n="1020">Het geestelijke Sion zal bovennatuurlijk licht en leven onmiddellijk van God ontvangen en derhalve (v. 20) niet meer onderhevig zijn aan de wisseling van licht en duisternis in overdrachtelijken zin. In het hemelsche Sion wordt dit alles (v. 19, 20) volle werkelijkheid in den eigenlijken zin.</note>.</verse>

<verse osisID="Isa.60.20"> Niet ondergaan zal nog uwe zon, en uwe maan zal niet afnemen; want de Heer zal u zijn tot eeuwig licht, en voleindigd zullen zijn de dagen van uwen rouw.</verse>

<verse osisID="Isa.60.21"> En uw volk, allen zullen het rechtvaardigen zijn, eeuwig zullen zij het land als erfdeel bezitten, zij, de spruit mijner planting, het werk mijner hand tot verheerlijking<note n="1021">Allen rechtvaardigen, zie IV 3, door de verdiensten van den Messias (LIII 11). Het onvervreemdbaar bezit van het beloofde land beteekent hier de onvergankelijkheid van het immer heilige volk, dat, met den Messias in één mystisch lichaam vereenigd, zijnen naam draagt (vgl. IV 2; XI 1) en werkelijk is de spruit mijner planting, door Gods liefdevolle zorg gekweekt en verpleegd tot verheerlijking van God zelven; vgl. XLIX 3; LXI 3.</note>.</verse>

<verse osisID="Isa.60.22"> De geringste zal tot duizend worden en de minste tot een zeer machtig volk: Ik, de Heer, te zijnen tijde, plotseling, zal Ik het volvoeren<note n="1022">Vgl. LIV 1, volg.; Mich. IV 7. De in dit hoofdstuk bezongen vruchtbaarheid en uitbreiding van het geestelijke Sion is het werk van Gods genade, dat Hij op den door Hem bepaalden tijd krachtig en plotseling tot aller verwondering volvoeren zal.</note>.</verse>

</chapter>


<chapter osisID="Isa.61">
 

<title>Hoofdstuk LXI.</title>
<p>De zending van 's Heer en dienstknecht (v. 1-3); heerlijkheid van zijn verlost volk (4-9); vreugde over de verlossing (v. 10, .11</p>


<verse osisID="Isa.61.1"> De geest des Heeren is op mij, omdat de Heer mij gezalfd heeft; om den zachtmoedigen te prediken heeft Hij mij gezonden, om de vermorzelden van harte te genezen en aan de gevangenen vrijlating uit te roepen en aan de gekerkerden ontsluiting<note n="1023">De profeet verklaart, door wien de verheerlijking van Jerusalem zal geschieden. De Heer, de hoofdbewerker (LX 22), zal dit opdragen aan zijnen dienstknecht, den Messias. Als den hoofdpersoon der vorige profetie (vgl. XLII 1 volg.; XLIX 1, volg.; LII 15; LIII 10, volg.) kon hem de profeet, zonder nadere aanduiding, hier sprekend invoeren. De geest enz., zie XLII 1, is op mij, d.i. rust in zijne volheid op mijne menschelijke natuur, beweegt en bestuurt mij in alles, omdat de Heer mij gezalfd heeft, zie Ps. XLIV noot 14. Zijne bediening wordt in de volgende woorden omschreven. In plaats van de zachtmoedigen, Hebr.: ‘de vernederden’, heeft de Vulgaat Luc. IV 18 de armen, aan wie vooral de blijde boodschap wordt gepredikt, zie Matth. V 3; XI 5. De vermorzelden van harte onder den last der zonde en de macht der driften. De gevangenen van duivel en zonde (vgl. XLII 7). Vrijlating uitroepen als in het jubeljaar, zie Lev. XXV 10. Aan de gekerkerden enz., Septuagint, gevolgd door Luc. IV 19: ‘aan blinden het gezicht’ in lichamelijken en geestelijken zin.</note>,</verse> 


<verse osisID="Isa.61.2"> om uit te roepen het verzoenjaar des Heeren en den wraakdag van onzen God, om alle treurenden te vertroosten<note n="1024">Het verzoenjaar (eene zinspeling op het jubeljaar), dat begint met de komst van den Messias, door wiens genoegdoening God met den mensch verzoend is. Het is ook de wraakdag van onzen God, waarop het onrecht der zonde gewroken (vgl. XLIX 26; L 11; LI 23), de duivel overwonnen zal worden (Joan. XII 31; XVI 11); want de Messias zal ook ten val van velen, met zijne wan in de hand (Matth. III 12), als Rechter komen; zie Mal. III 2; Joan. IX 39. De treurenden zijn de ware boetelingen (vgl. LVII 18; Matth. V 5). - In de synagoog van Nazareth heeft Jesus betuigd, dat deze profetie in Hem en door zijn optreden vervuld is, zie Luc. IV 18-21.</note>,</verse>

<verse osisID="Isa.61.3"> om te stellen voor de treurenden van Sion en hun te geven een krans in plaats van asch, vreugdeolie in plaats van rouw, een jubelgewaad in plaats van den geest van weemoed; en zij zullen binnen haar heeten helden der gerechtigheid, een plantsoen des Heeren tot verheerlijking<note n="1025">Om te stellen en te geven hebben beide krans tot voorwerp; het laatste neemt het begrip van het eerste weer op. Met olie zalfden zich de Hebreërs bij feesten (vgl. Ps. XXII 5; XLIV 8; CIII 15; Matth. VI 17). Helden, in het Hebr. volgens de nieuweren: ‘terebinthen’, wat beter past bij het volgende plantsoen, zie LX 21; bijgevolg zal de daar beschreven heerlijkheid van Sion en van zijne bewoners het werk zijn van den dienstknecht des Heeren.</note>.</verse>

<verse osisID="Isa.61.4"> En opbouwen zullen zij wat verwoest lag van eeuwen her, en aloude bouwvallen zullen zij oprichten, en herstellen zullen zij de verlaten steden, die vernield lagen van geslacht tot geslacht<note n="1026">Vgl. LVIII noot 11.</note>.</verse>

<verse osisID="Isa.61.5"> En vreemdelingen zullen ten dienste staan en uwe kudden weiden; en zonen van uitlanders zullen uwe landbouwers en uwe wijngaardeniers zijn<note n="1027">De vroegere verdrukkers van het oude Sion zullen zich bij het nieuwe aansluiten en het dienen (vgl. LX 10, 14, 16). Het beeld is ontleend aan het landleven in Palestina.</note>.</verse>

<verse osisID="Isa.61.6"> Gij echter zult priesters des Heeren geheeten worden; dienaren van onzen God, zal men tot u zeggen. De kracht der volken zult gij eten, en in hunne pracht zult gij pralen<note n="1028">Daar vreemdelingen zorgen voor de tijdelijke behoeften van het geestelijke Sion, kunnen al zijne burgers, aan de eigenlijke roeping van Gods volk (Exod. XIX 6) beantwoordend, als priesters zich wijden aan den dienst des Heeren; in denzelfden oneigenlijken zin heeten alle Christenen I Petr. II 9 een koninklijk priesterschap. De kracht enz., zie LX 5.</note>.</verse>

<verse osisID="Isa.61.7"> In plaats van uwe dubbele schande en schaamte zullen zij jubelen over hun lot; daarom zullen zij in hun land het dubbele bezitten, eeuwige vreugde zal hun deel zijn<note n="1029">De dubbele schande is, volgens den H. Hiëronymus, de vroegere schande over het afvallige Joodsche volk en die over de afgodische heidenen; beiden ziet Sion thans tot God bekeerd. Hebr.: ‘in plaats van uwe schande (zie LIV 4) het dubbele (d.i. zult gij het dubbele ter vergoeding ontvangen) en in plaats van beschimping’ zullen zij, de burgers van het nieuwe Sion, jubelen over hun door God geschonken lot; daarom, om die belofte des Heeren, zullen zij het dubbele, d.i. een dubbel deel, bezitten. In dezen zin verstaan velen de belofte van XL 2, welke dan het onderwerp dezer laatste afdeeling aanwijst.</note>.</verse>

<verse osisID="Isa.61.8"> Want Ik ben de Heer, die het recht liefheb en den roof haat in het brandoffer; en Ik zal hun werk geven in getrouwheid, en een eeuwig verbond zal Ik met hen sluiten<note n="1030">God zal in dubbele mate, rijkelijk, heil schaffen, want Hij is de getrouwe Jehova, die het recht (d.i. het heil, zie XLI noot 2; LIX 9, 11; LXI 10; LXII 1; LXIII 1) liefheeft, gaarne verleent, zonder iets daarvan achter te houden; Hij toch haat den roof in het brandoffer, wat in dit zinverband beteekent: elke achterhouding in een heilige zaak, hier in het verleenen van heil. Naar de oude vertalingen, ook door de nieuweren gevolgd: ‘den roof in ongerechtigheid’, is de zin in verband met v. 7: de Heer schaft heil, want Hij haat het onrecht, dat de heidenen aan zijn volk hebben aangedaan. Hun werk, d.i. het hun beloofde loon, zie XL 10, is de vrucht van het eeuwige verbond; zie LIX 21.</note>.</verse>

<verse osisID="Isa.61.9"> En gekend zal hun zaad zijn onder de natiën en hun kroost in het midden der volken; allen, die hen zien, zullen hen kennen, dat zij het zaad zijn, hetwelk de Heer heeft gezegend<note n="1031">Dit volk Gods zal, evenals de berg van het huis des Heeren II 2, overal gekend zijn als het zaad, waarin de aan de aartsvaders beloofde zegen rijkelijk in vervulling gaat.</note>.</verse>

<verse osisID="Isa.61.10"> Met blijdschap verblijd ik mij in den Heer, en mijne ziel jubelt in mijnen God; want Hij heeft mij bekleed met de kleederen des heils, en met den mantel der gerechtigheid heeft Hij mij omhangen, als eenen bruidegom, gesierd met eene kroon, en als eene bruid, getooid met hare kleinoodiën.</verse> 


<verse osisID="Isa.61.11"> Evenals toch de aarde haar gewas voortbrengt, en evenals een hof zijn zaad doet ontspruiten, zóó zal de Heere God gerechtigheid doen ontspruiten en lofgezang voor de oogen aller volken<note n="1032">Dit lied (v. 10, 11) van blijdschap en dankbaarheid legt de profeet den verlosten in den mond; zie v. 3; vgl. LII 2.</note>.</verse>

</chapter>


<chapter osisID="Isa.62">
 

<title>Hoofdstuk LXII.</title><p>Gods raadsbesluit over zijn volk en zijne stad (v. 1-9). Uitnoodiging om naar Sion terug te keeren (v. 10-12).</p>


<verse osisID="Isa.62.1"> Om Sion's wil zal Ik niet zwijgen, en om Jerusalem zal Ik niet rusten, totdat als een lichtglans opga haar gerechte, en haar Verlosser als een fakkel ontstoken worde<note n="1033">Het is God, die hier spreekt, zie v. 6. Zijn zwijgen en rusten, naar menschelijke wijze van Hem gezegd, is het tegendeel van zijn openlijk en zichtbaar optreden bij het werk der verlossing; zie XLII 14; LVII 11. Om Sion's wil, d.i. om de belofte aan Sion, hier als echtgenoote van Jehova, zie v. 4, 5, voorgesteld. Haar gerechte... haar Verlosser, Hebr. en Septuag.: ‘haar gerechtigheid.... haar heil’, dat in en door den Messias als een licht over Sion opgaat, zie LX 1, 2, en om die belofte het hare is en in haar vervuld wordt.</note>.</verse>

<verse osisID="Isa.62.2"> En zien zullen de volken uwen gerechte en al de koningen uwen heerlijke; en gij zult genoemd worden met een nieuwen naam, dien de mond des Heeren noemen zal<note n="1034">Naar het Hebr. en de oude vertalingen: ‘uwe gerechtigheid.... uwe heerlijkheid’. Die nieuwe naam, zie v. 4, 12, door Gods mond uitgesproken, geeft wat hij beteekent; vgl. LX 14; Apoc. II 17; III 12.</note>.</verse>

<verse osisID="Isa.62.3"> En gij zult een eerekroon zijn in de hand des Heeren en een rijksdiadeem in de hand van uwen God<note n="1035">Sion zal voor God zijn als een eerekroon enz., die Hij in de hand heeft om zijnen Messias met zijn eigen werk te kronen.</note>.</verse>

<verse osisID="Isa.62.4"> Niet langer zult gij heeten de Verlatene, en uw land zal niet meer heeten het Verwoeste; maar gij zult heeten Mijn-welbehagen-in-haar, en uw land het Bewoonde; want welbehagen heeft de Heer aan u, en uw land zal bewoond worden<note n="1036">Verlatene, Hebr. azoeba, en Mijn-welbehagen-in-haar, Hebr. cheftzi-ba, zijn historische vrouwennamen; zie III Reg. XXII 42; IV Reg. XXI 1. Naar het Hebr. in het tweede halfvers: ‘en uw land het Gehuwde; want.... uw land zal gehuwd worden’. Deze beeldspraak doelt hier op de blijvende vereeniging tusschen land en volk, een gevolg van den hernieuwden band tusschen Jehova en Sion. In v. 5 wordt in omgekeerde orde eerst de vereeniging tusschen land en volk, vervolgens die tusschen Jehova en Sion door eene vergelijking verklaard.</note>.</verse> 


<verse osisID="Isa.62.5"> Want de jonkman woont bij de jonkvrouw, en in u zullen wonen uwe kinderen. En de bruidegom heeft vreugde aan zijne bruid, en aan u zal vreugde hebben uw God<note n="1037">De beide leden der twee vergelijkingen zijn naar Hebr. wijze door en verbonden. De zin is: want evenals de jonkman woont bij enz., d.i. haar tot vrouw neemt, zoo zullen uwe kinderen, de inwoners des lands, als met het land huwen. En evenals de bruidegom enz., zoo zal aan u.... uw God; vgl. Soph. III 17.</note>.</verse>

<verse osisID="Isa.62.6"> Over uwe muren, o Jerusalem, heb Ik wachters<note n="1038">Mannen Gods, altijd waakzaam om elk gevaar van het nieuwe Jerusalem af te wenden, zie v. 8. Vgl. LII 8.</note> aangesteld; den ganschen dag en den ganschen nacht, nimmer zullen zij zwijgen. Gijlieden, die den Heer indachtig zijt, zwijgt niet,</verse>

<verse osisID="Isa.62.7"> en laat Hem geen rust, totdat Hij Jerusalem bevestige en het stelle tot lof op aarde<note n="1039">De thans reeds aangestelde wachters moeten de vestiging van het nieuwe Jerusalem tot lof van God voorbereiden door een aanhoudend gebed. De profeet roept hun toe: Gijlieden, die den Heer ‘indachtig maakt’ (Hebr.) aan zijne beloften, zwijgt niet, d.i. houdt niet op met bidden, totdat enz.</note>.</verse>

<verse osisID="Isa.62.8"> Gezworen heeft de Heer bij zijne rechterhand en bij den arm zijner sterkte: Nimmermeer zal Ik uwe tarwe geven tot spijs voor uwe vijanden, en nimmer zullen vreemde telgen uwen wijn drinken, waarvoor gij gearbeid hebt!</verse>

<verse osisID="Isa.62.9"> Want die haar inzamelen, zullen er van eten en den Heer lofzingen; en die hem samenlezen, zullen hem drinken in mijne heilige voorhoven<note n="1040">Bij zijne rechterhand enz., d.i. bij zijne almacht. Si enz. is een verkort eedsformulier, de sterkste ontkenning bevattend. Vgl. de bedreiging van Deut. XXVIII 33, 51. Die haar, te weten de tarwe; die hem, den wijn. In mijne... voorhoven bij de offermaaltijden na de dankoffers voor den oogst, zie Deut. XIV 22-26.</note>.</verse>

<verse osisID="Isa.62.10"> Trekt heen, trekt heen door de poorten; bereidt den weg voor het volk, maakt de baan effen, ruimt de steenen weg, en richt een banier op naar de volken<note n="1041">Trekt heen uit de steden der ballingschap naar Sion; vgl. XLVIII 20; LII 11. Bereidt enz., zie XL 3, 4; LVII 14. Een banier, als sein voor de aldaar verstrooide kinderen van Sion; vgl. XI 12.</note>.</verse> 


<verse osisID="Isa.62.11"> Zie, de Heer doet het hooren aan de uiteinden der aarde! Zegt aan de dochter Sion: Zie, uw Verlosser komt; zie, zijn loon is met Hem, en zijn werk is vóór Hem<note n="1042">De Heer doet het hooren, te weten de uitnoodiging van v. 10. Inmiddels wordt aan Sion geboodschapt: Zie, uw Verlosser, Hebr.: ‘uw heil’; zie verder XL 10.</note>!</verse>

<verse osisID="Isa.62.12"> En men zal hen<note n="1043">Hen, de naar Sion samengevloeide volken, door den Messias vrijgekocht en burgers van het nieuwe Sion geworden.</note> noemen: Het heilige volk, de vrijgekochten door den Heer! Gij echter, gij zult heeten: Gezochte stad, en niet Verlatene<note n="1044">Hebr.: ‘Gezochte, Stad nooit verlaten’.</note>.</verse>

</chapter>


<chapter osisID="Isa.63">
 

<title>Hoofdstuk LXIII.</title>
<p>De Messias, zegepralend over zijne vijanden (v. 1-6). Terugblik op den vroegeren tijd van genade (v. 7-14); gebed om ontferming over het zondige, door God verlaten volk (v. 15-19).</p>


<verse osisID="Isa.63.1"> Wie is hij, die van Edom komt, in geverfde kleederen van Bosra? Hij, schoon in zijn gewaad, voortschrijdend in de volheid zijner kracht! Ik ben het, die gerechtigheid spreek en kampvechter ben ter redding<note n="1045">De Messias is de krijgsheld, die, nog bespat met het bloed der vijanden, uit Edom wederkeert. Edom vertegenwoordigt ook hier (zie XXXIV 5, volg.) alle God weerstrevende macht (vgl. Ps. CXXXVI 7; Thren. IV 21, volg.; Ezech. XXXV 12, volg.; Am. I noot 24; Abd. noot 1), welke door het Verlossingswerk is overwonnen. Want Christus' lijden was het gericht over de zondige wereld, de nederlaag van haar vorst, den satan, vgl. Joan. XII 31. Geverfde, d.i. rood van bloed, zie v. 2; schoon, Hebr.: ‘prachtig’ of majestueus. Bosra, zie XXXIV noot 5. Op de vraag, die verwondering uitdrukt en aandacht wekt, antwoordt de held: Ik ben het, dezelfde, die naar XLII 4, 6; XLIX 6, volg.; LIII 11; LXI 1, volg., gerechtigheid en redding of heil aan de wereld breng.</note>!</verse>

<verse osisID="Isa.63.2"> Waarom dan is uw gewaad rood, en zijn uwe kleederen als van de treders in de wijnpers<note n="1046">Als met druivensap bespat. Rood, Hebr.: ‘adom’, een woordspeling op Edom in v. 1.</note>?</verse>

<verse osisID="Isa.63.3"> De wijnpers heb ik getreden, ik alleen, en uit de volken was niemand met mij! Ik heb hen vertreden in mijnen toorn en hen vertrapt in mijne verbolgenheid; en hun bloed is op mijne kleederen gespat, en geheel mijn gewaad heb ik bezoedeld.</verse>

<verse osisID="Isa.63.4"> Want de dag der wrake was in mijn hart, het jaar mijner verlossing was gekomen<note n="1047">Eerst stelt de Messias, overeenkomstig de vraag in v. 2, zijn werk voor onder het beeld van de wijnpers treden (ook Thren. I 15; Joël III 13; Apoc. XIX 15 een beeld van een bloedig gericht), een zwaren arbeid, dien hij alleen, zonder iemands hulp (zie LIX 16), heeft verricht; vervolgens onder het beeld van een krijgsheld, die, toornend op zijne vijanden, hen vertreden heeft. Verklarend voegt hij er bij v. 4: want enz., zijn optreden toch is de dag der wrake over zijne weerstrevers, zie Joan. XII 31, en het jaar der verlossing voor de zijnen. Zie XXIV 1, volg.; XLII 13, volg.; LIX 17, volg.</note>.</verse>

<verse osisID="Isa.63.5"> Ik zag rond en daar was geen helper, ik zocht en daar was niemand, die bijstand bood; en heil schafte mij mijn eigen arm, en mijne verbolgenheid, zij stond mij bij.</verse>

<verse osisID="Isa.63.6"> En ik vertrapte de volken in mijnen toorn, en ik maakte hen dronken in mijne verbolgenheid, en ik haalde hunne kracht ter aarde neder<note n="1048">Dronken van den beker der goddelijke wraak. Hunne kracht, Hebr. ‘hun levenssap’ of ‘hun bloed deed ik op de aarde stroomen’.</note>.</verse>

<verse osisID="Isa.63.7"> De barmhartigheden des Heeren wil ik gedenken, des Heeren lof voor alles, wat ons de Heer heeft bewezen, en voor de menigte der weldaden aan het huis van Israël, welke Hij hun geschonken heeft naar zijne goedertierenheid en naar de menigte zijner ontfermingen<note n="1049">Een nieuwe profetie, waarin de profeet bidt voor zijn zondig volk, na eerst (v. 7-14) Gods barmhartigheid in zijne vroegere weldaden te hebben geprezen. Zie voor dezen aanhef Ps. LXXXVIII 1.</note>.</verse>

<verse osisID="Isa.63.8"> En Hij zeide: Maar het is toch mijn volk, kinderen, die Mij niet zullen verloochenen; en Hij werd hun tot Verlosser<note n="1050">En Hij, God, zeide, toen Hij, overeenkomstig de beloften aan de aartsvaders, besloot Israël tot zijn eigendom uit te kiezen, zie Exod. XIX 5. Deze weldaad en de betuigingen van trouw van de zijde van Israël (Exod. XIX 8) wettigden de verwachting, welke God hier op menschelijke wijze uitspreekt. Tot Verlosser uit Egypte.</note>.</verse>

<verse osisID="Isa.63.9"> Bij al hunne bedruktheid was Hij niet bedrukt, en de Engel van zijn aangezicht schafte hun heil<note n="1051">Bij al hunne bedruktheid, waarin zij door morren enz. God van zich vervreemdden, liet Hij toch niet af, zorg voor hen te dragen. Volgens de Hebr. tekstlezing: ‘was er geene bedruktheid’, beter naar de randlezing ‘was Hij bedrukt’, d.i. had Hij medelijden met hen. De Engel van zijn aangezicht, die het volk bij den tocht door de woestijn begeleidde, zie Exod. XXIII noot 20; vgl. Exod. XXXIII 14, 15.</note>; in zijne liefde en in zijne goedertierenheid verloste Hij hen, en Hij droeg hen en nam hen op, al de dagen van den voortijd.</verse>

<verse osisID="Isa.63.10"> Zij echter, zij tartten tot gramschap en bedroefden den geest van zijnen Heilige; en Hij keerde zich om, hun ten vijand, en zelf streed Hij tegen hen<note n="1052">Zij echter, de weerspannige Israëlieten in de woestijn en later in het beloofde land. Den geest enz., d.i. ‘zijnen heiligen geest’ (Hebr.), die, hoewel niet met de volheid en de algemeenheid aan het Nieuwe Verbond eigen, de leiders van Israël, zie v. 11, bezielde. Vgl. Ps. LXXVII 40, volg.; Eph. IV 30. God veranderde zijne goede gezindheid en werd hun ten v jand, Hij streed tegen hen, door naburige en verder afwonende volken tot tuchtiging te zenden.</note>.</verse>

<verse osisID="Isa.63.11"> En Hij gedacht weder aan de dagen van den voortijd, aan Moses en aan zijn volk! Waar is Hij, die hen opvoerde uit de zee met de herders zijner kudde? Waar is Hij, die in hun midden stelde den geest van zijnen Heilige<note n="1053">Volgens de Vulgaat gedacht God, volgens het Hebr. (dit kan althans zoo begrepen worden) gedacht het volk aan den tijd van Moses. Bij die herinnering roept het weemoedig uit: Waar is nu de God dier oude dagen? Zie verder Exod. XIV 29. De herders zijn Moses en Aäron (vgl. Ps. LXXVI 21; Mich. VI 4), wellicht ook de zeventig ouderlingen en anderen, over wie Gods heilige geest kwam; vgl. Num. XI 25, volg.</note>?</verse>

<verse osisID="Isa.63.12"> Die Moses bij de rechterhand uitleidde met den arm zijner heerlijkheid; die de wateren kliefde vóór hen om zich een eeuwigen naam te maken<note n="1054">Naar het Hebr. deed God zijn heerlijken arm, d.i. zijne in schitterende werken zich openbarende almacht, aan de rechterhand van Moses voortgaan; Hij kliefde de wateren der Roode Zee en des Jordaans.</note>.</verse>

<verse osisID="Isa.63.13"> Die hen uitleidde midden door de afgronden, als een paard, dat in de woestijn niet struikelt<note n="1055">Door dien ongewonen weg trokken zij gezwind als een paard, dat in de vlakke woestijn voortrent zonder vrees voor struikelen. Hebr.: ‘zonder dat zij struikelden’.</note>;</verse>

<verse osisID="Isa.63.14"> als het vee, dat in de vlakte afdaalt, geleidde hen de geest des Heeren<note n="1056">‘Naar de rust’ (Hebr.) van het beloofde land.</note>. Alzoo hebt Gij uw volk herwaarts gevoerd om u een heerlijken naam te maken!</verse>

<verse osisID="Isa.63.15"> Geef acht uit den hemel en zie uit uwe woning, uwe heilige en</verse> 
<verse osisID="Isa.63.1">heerlijke! Waar is uw ijver en uwe kracht, de menigte van uw mededoogen en van uwe barmhartigheden? Voor mij hebben zij zich ingehouden<note n="1057">Met dit vers begint het gebed van den profeet, dat voortgaat tot aan het einde van het volgende hoofdstuk. Uw ijver, zie LIX noot 13. Uw mededoogen, Hebr. ‘het trillen uwer ingewanden’, zie XVI 11; Jer. XXXI 20. Voor mij en mijn volk, Israël, hebben die kracht en barmhartigheid zich ingehouden, d.i. Gij hebt u als met geweld teruggehouden om geen erbarming te bewijzen; vgl. XLII 14; LIV 10.</note>!</verse>

<verse osisID="Isa.63.16"> Gij toch zijt onze Vader, en Abraham kent ons niet, en Israël weet niet van ons<note n="1058">Onze Vader, want Israël is Gods eerstgeboren zoon, zie Exod. IV 22. De vaders naar het vleesch, Abraham en Israël of Jacob, kennen ons niet, d.i. helpen ons niet in den nood en kunnen dat ook niet.</note>; Gij, Heer, Gij zijt onze Vader, onze Verlosser, van eeuwen her is dat uw naam!</verse>

<verse osisID="Isa.63.17"> Waarom, o Heer. deedt Gij ons dwalen van uwe wegen, maaktet Gij ons hart verhard<note n="1059">Verhard, door uwe gerichten, die om de bedorvenheid des harten het tegendeel uitwerkten van Gods bedoeling; zie Exod. IV noot 16.</note>, dat wij U niet vreesden? Keer weder om wille van uwe dienstknechten, de stammen van uw erfdeel!</verse>

<verse osisID="Isa.63.18"> Als een niet hebben zij uw heilig volk in bezit genomen; onze vijanden hebben uw heiligdom vertreden<note n="1060">Als een niet, d.i., naar den H. Hiëronymus, zonder eenige moeite. Anderen vertalen het Hebr. ‘voor een korte wijl’. Uw heiligdom, den tempel; zie LXIV 11.</note>!</verse>

<verse osisID="Isa.63.19"> Wij zijn geworden als bij den aanvang, toen Gij niet over ons heerschtet, en uw naam over ons niet werd ingeroepen<note n="1061">Bij den aanvang van ons volksbestaan in Egypte, toen Israël nog niet Gods eigendom was geworden. Het Hebr. vertaalt men: ‘Wij zijn zoodanigen geworden, over wie Gij oneindig lang niet geheerscht hadt, over wie uw naam niet werd uitgeroepen’, d.i. alsof wij nimmer uw volk, het volk van Jehova waren geweest (vgl. IV 1).</note>!</verse>

</chapter>


<chapter osisID="Isa.64"> 
 

<title>Hoofdstuk LXIV.</title><p>Smeekgebed om de openbaring van Gods heerlijkheid (v. 1-5a), om genade en ontferming (v. 5b-.12</p>


<verse osisID="Isa.64.1"> Och, of Gij de hemelen scheurdet en nederdaaldet! Voor uw aangezicht zouden de bergen wegvloeien,</verse>

<verse osisID="Isa.64.2"> als door vuur verteerd, zouden zij smelten, zouden de wateren koken door het vuur, opdat uw naam bekend worde aan uwe vijanden, de volken voor uw aanschijn sidderen<note n="1062">Een vurig gebed om verlossing, welke, evenals in Ps. XVII 10, volg., als eene nederdaling Gods, hier tot bestraffing van Israëls vijanden, wordt geschilderd, met toespeling op de geweldige natuurverschijnselen bij Gods openbaring op Sinaï. (Exod. XIX 18). Hebr. in v. 2: ‘gelijk het vuur het dorre rijs ontsteekt, het vuur de wateren koken doet’. Vgl. Mich. I 3. Het doel van dat godsgericht (opdat) is de verheerlijking van God en de vernedering der trotsche vijanden.</note>!</verse>

<verse osisID="Isa.64.3"> Als Gij wonderwerken doet, kunnen wij het niet verdragen; Gij zijt neergedaald, en voor uw aangezicht zijn de bergen weggevloeid<note n="1063">De openbaring van Gods almacht vervult den zwakken en zondigen mensch met ontzag en huivering; eene toespeling op Exod. XX 18, 19. Hebr.: ‘Terwijl Gij schrikkelijke werken deedt, welke wij niet verwachtten, zijt Gij neergedaald; en voor uw aangezicht smolten de bergen weg’. Korter is de Septuag.: ‘Toen Gij heerlijke dingen deedt (op Sinaï), beving siddering voor U de bergen’. Zie Exod. XIX 18, noot 17.</note>.</verse>

<verse osisID="Isa.64.4"> Van eeuwigheid heeft men niet gehoord, en heeft geen oor vernomen, geen oog gezien, buiten U, o God, wat Gij bereid hebt voor die U verbeiden<note n="1064">Het heil, dat God, tot den mensch nederdalend (vooral in en door den Messias, zie LXIII 4), bereidt voor die op Hem betrouwen, gaat alle begrip en vermogen van menschen te boven. Nog meer geldt dit van het door de zalige aanschouwing voltooide heil; vgl. I Joan. III 2. Zie I Cor. II 9.</note>.</verse>

<verse osisID="Isa.64.5"> Gij komt te gemoet aan den blijmoedige en aan wie gerechtigheid oefent; op uwe wegen zijn zij Uwer gedachtig<note n="1065">De zin is: Gij komt met uwe genade te gemoet aan dengene, die blijmoedig de gerechtigheid oefent. Op uwe wegen wandelen zij en aan U denken zij met een dankbaar hart. - Maar hoe waren wij daarentegen gesteld? Dit belijdt de profeet in de hier volgende schuldbekentenis.</note>. Zie, Gij hebt getoornd, en wij hebben gezondigd; daarin waren wij te allen tijde, en ons zal heil geworden<note n="1066">Gij hebt getoornd en (met verklarenden zin, want) wij hebben gezondigd; daarin, in dien staat van zonde, bleven wij ‘oneindig lang’ (Hebr.), en toch ons zal enz.; anderen lezen dit vragenderwijze: Is er voor ons nog hoop op redding? Een beteren zin geeft de Septuagint: ‘daarom zijn wij afgedwaald’.</note>.</verse> 


<verse osisID="Isa.64.6"> En wij zijn geworden als een onreine, wij altegader; en als de doek van eene, die de maandstonden heeft, waren al onze gerechtigheden<note n="1067">Als een onreine door melaatschheid, een treffend beeld der zonde. Wat wij onze gerechtigheden noemen, de viering der godsdienstige plechtigheden, de vele offers (vgl. I 11, volg.), was in het oog des Heeren in de hoogste mate onrein.</note>; en wij vielen af als het loover, altemaal, en als de wind voerden onze ongerechtigheden ons henen.</verse>

<verse osisID="Isa.64.7"> Niemand is er, die uwen naam aanroept, die opstaat en zich vasthoudt aan U<note n="1068">Dergelijke hyperbolische uitdrukkingen zijn ook in de Psalmen niet zeldzaam. Die opstaat, d.i. zich opwekt of den moed heeft, zich vast te houden aan U.</note>; Gij hebt uw aangezicht voor ons verborgen en ons verpletterd onder den last onzer ongerechtigheid.</verse>

<verse osisID="Isa.64.8"> En nu, Heer, onze Vader zijt Gij; wij echter, wij zijn het leem, en onze Formeerder zijt Gij, en de werken uwer handen zijn wij allen<note n="1069">Vader, zie LXIII 16; leem en Formeerder, zie XXIX 16; XLV 9.</note>.</verse>

<verse osisID="Isa.64.9"> Vertoorn U, o Heer, niet al te zeer, en gedenk niet langer onze ongerechtigheid! Zie, schouw neder, uw volk zijn wij allen.</verse>

<verse osisID="Isa.64.10"> De stad uwer heiligheid<note n="1070">Uwe heilige stad, Jerusalem. Hebr. in het meervoud: de steden van het geheiligde land Juda.</note> is een wildernis geworden, Sion is een wildernis geworden, Jerusalem werd een woestenij!</verse>

<verse osisID="Isa.64.11"> Het huis onzer heiliging en onzer heerlijkheid, waar onze vaderen U loofden, is verteerd geworden door het vuur, en al onze lustoorden zijn verkeerd in puin!</verse>

<verse osisID="Isa.64.12"> Zult Gij U daarbij inhouden, o Heer, zult Gij zwijgen en ons verdrukken bovenmate<note n="1071">Volgens sommigen zijn de laatste drie verzen een toevoegsel uit den tijd der ballingschap; vgl. Ps. L 20, 21. Zie echter LXIII 18, 19.</note>?</verse>

</chapter>


<chapter osisID="Isa.65"> 
 

<title>Hoofdstuk LXV.</title>
<p>Roeping der heidenen en verwerping van Israël (v. 1-7); een gering overblijfsel zal gered worden (v. 8-10). Goddeloozen en geloovigen, beiden krijgen loon naar werken (v. 11-16). Stichting van het Rijk des Nieuwen Verbonds (v. 17-25).</p>


<verse osisID="Isa.65.1"> Mij zochten die voorheen naar Mij niet vroegen; Mij vonden die Mij niet zochten; Ik zeide: Hier ben Ik, hier ben Ik! tot een volk, dat mijnen naam niet aanriep<note n="1072">Antwoord des Heeren op het gebed van den profeet: Hij zal de heidenen roepen (v. 1) en het weerspannige Israël verwerpen (v. 2). Want in v. 1 is, volgens Rom. X 20, 21, de roeping der heidenen voorspeld. Immers niet op Israël, maar wel op de heidenen past die.. naar Mij niet vroegen, maar hunne heidensche orakels raadpleegden; vervolgens een volk, Hebr. goï - de gewone benaming der heidenen - dat mijnen naam enz., Hebr.: ‘dat niet naar mijnen naam genoemd is’, zie XLVIII 2 het tegendeel van Israël. Vertaalt men het Hebr.: ‘Ik heb Mij doen zoeken door.... Ik heb Mij doen vinden....’, dan treedt Gods voorkomende genade meer op den voorgrond; in den Vulgaattekst meer de medewerking met de genade.</note>.</verse>

<verse osisID="Isa.65.2"> Ik hield mijne handen den ganschen dag uitgestrekt naar een trouweloos volk, dat wandelt op een weg, die niet goed is, zijne eigen gedachten volgend<note n="1073">Eene menschelijke voorstelling van Gods goedertierenheid voor Israël. Een weg, die niet goed is, een rhetorische verzachting, beteekent een allerslechtsten weg; vgl. Ezech. XXXVI 31.</note>.</verse>

<verse osisID="Isa.65.3"> Een volk, dat Mij tot gramschap tart voor mijn aangezicht voortdurend; die slachtofferen in de hoven en wierooken op de tichelsteenen<note n="1074">Voor mijn aangezicht, d.i. onbeschaamd, openlijk. In de hoven, zie I 29; LVII 5, volg. Op de van tichelsteenen gebouwde afgodische altaren, welke bovendien in strijd waren met Exod. XX 24, volg.; XXVII 1; XXX 1.</note>,</verse>

<verse osisID="Isa.65.4"> die vertoeven in de graven en in de afgodentempels vernachten, die zwijnenvleesch eten en onheilig vleeschnat hebben in hunne schotels<note n="1075">In de graven om naar heidensch gebruik met de dooden in gemeenschap te treden. In de afgodentempels, Hebr.: ‘in de afgesloten plaatsen’, in de spelonken en holen, wellicht ter viering van ontuchtige geheimen. Zwijnenvleesch, in strijd met Lev. XI 7, at men waarschijnlijk bij afgodische offermaaltijden; vgl. LXVI 17. Hierop schijnt ook het laatste verslid te doelen.</note>;</verse>

<verse osisID="Isa.65.5"> die zeggen: Ga weg van mij, genaak mij niet, want gij zijt onrein<note n="1076">Hebr.: ‘want heilig ben ik voor u’, zij achten zich geheiligd door de deelneming aan dien afgodischen eeredienst en namen zich in acht voor ieder, die in die gruwelen niet was ingewijd.</note>. Dezen zijn een rook in mijne gramschap, een vuur, dat brandt den ganschen dag<note n="1077">Hebr.: ‘een rook in mijne neusgaten’. In de dichterlijke voorstelling er Hebreërs openbaart zich Gods toorn in rook en vuur, dat Hij uitademt ter verslinding der goddeloozen; vgl. Deut. XXXII 22; Ps. XVII 9; Ezech. XXXVIII 18, volg. De zin is: Zij wekken Gods toorn op en zullen zijne geduchte wraak ondervinden.</note>!</verse> 


<verse osisID="Isa.65.6"> Zie, het staat geschreven voor mijne oogen. Ik zal niet zwijgen, maar vergelden en betalen zal Ik in hunnen schoot<note n="1078">Het, de in de vorige verzen geteekende boosheid, staat geschreven om niet vergeten, maar ten dage des gerichts gewroken te worden. Niet zwijgen, zie XLII 14. In den schoot van het ruime bovenkleed mat men het graan toe, zie Luc. VI 38; vgl. Ps. LXXVIII 12; Jer. XXXII 18.</note></verse>

<verse osisID="Isa.65.7"> uwe ongerechtigheden en de ongerechtigheden uwer vaderen tevens, zegt de Heer, die wierookten op de bergen en op de heuvelen Mij smaad aandeden<note n="1079">In welken zin de ongerechtigheden der vaderen aan de kinderen gewroken worden, zie Gen. IX noot 15, vooral Exod. XX noot 8. Op de bergen enz., zie LVII 7.</note>; en op mijne beurt zal Ik hun vroeger bedrijf toemeten in hunnen schoot.</verse>

<verse osisID="Isa.65.8"> Dit zegt de Heer: Gelijk wanneer men eene druif vindt aan een tros en zegt: Werp haar niet weg, want zij is een zegen, - zoo zal Ik handelen om wille mijner dienstknechten, opdat Ik niet het al verdelge<note n="1080">Niet het al, d.i. het geheele volk, want een uitverkoren deel zal gespaard blijven, gelijk een enkele goede druif aan een overigens bedorven tros, of, naar den grondtekst, een weinig most in een druif. Dat geringe deel is een zegen, het beginsel, waaruit Gods uitverkoren volk zal opspruiten en de aarde vullen; zie v. 9, 10.</note>.</verse>

<verse osisID="Isa.65.9"> En voortbrengen zal Ik uit Jacob een zaad en uit Juda den bezitter mijner bergen; en beërven zullen het mijne uitverkorenen, en mijne dienstknechten zullen daar wonen<note n="1081">Jacob en Juda beteekenen hetzelfde. Onder het beeld der herstelling van Gods volk in het bergachtige vaderland teekent de profeet deszelfs geestelijke verlossing.</note>.</verse>

<verse osisID="Isa.65.10"> En de vlakten zullen worden tot schaapskooien en het dal Achor tot een runderleger voor mijn volk, die naar Mij gezocht hebben<note n="1082">De vlakten, Hebr. ‘Saron’, in het westen, aan de Middellandsche Zee, rijk aan weiden. Het dal Achor, in het zuidoosten (de tegenoverstelde grens des lands), zie Osee II 15. Het meervoud die ziet terug op het verzamelwoord volk. Het rustige herdersleven is evenals Mich. VII 14 een zinnebeeld van den vrede en het geluk in het herstelde Rijk Gods; zie XI 6, volg.</note>.</verse>

<verse osisID="Isa.65.11"> En gij, die den Heer hebt verlaten, die mijnen heiligen berg ver- geten hebt, die voor de Fortuin een tafel aanricht en daarop plengoffers brengt<note n="1083">Geheel anders is het lot der afvalligen, zie v. 12, wier gruweldaden nogmaals worden opgenoemd. Zij richtten een tafel aan, waarop aan godenbeelden, op kussens geplaatst, spijs en drank werd aangeboden; zie Dan. XIV 2, volg. In het Hebr. worden twee godheden met name genoemd: Gad, dat geluk beteekent, zie Gen. XXX noot 4, de Fortuin of de geluksgod, en Meni (wat de toedeelende beteekent), de geluk uitdeelende godin.</note>,</verse>

<verse osisID="Isa.65.12"> Ik zal u tellen ten zwaarde<note n="1084">Tellen, d.i. man voor man bestemmen voor het zwaard, Hebr. maniti, eene klankspeling met Meni.</note>, en allen zult gij bij de slachting neerstorten; omdat Ik riep, en gij niet antwoorddet; omdat Ik sprak, en gij niet hoordet en deedt wat kwaad is in mijne oogen, en wat Mij niet welgevallig is, verkozen hebt.</verse>

<verse osisID="Isa.65.13"> Daarom zegt dit de Heere God: Zie, mijne dienstknechten zullen eten, en gij zult hongeren; zie, mijne dienstknechten zullen drinken, en gij zult dorst lijden;</verse>

<verse osisID="Isa.65.14"> zie, mijne dienstknechten zullen zich verblijden, en gij zult beschaamd worden; zie, mijne dienstknechten zullen juichen van hartelust, en gij zult schreien van hartewee, en van verbrijzeling des geestes zult gij jammeren.</verse>

<verse osisID="Isa.65.15"> En gij zult uwen naam tot een vloek achterlaten aan mijne uitverkorenen; en dooden zal u de Heere God; en zijne dienstknechten zal Hij noemen met eenen anderen naam<note n="1085">De straffen van het weerbarstige Israël zullen zoo schrikwekkend zijn, dat de overlevenden die immer voor oogen hebben en als eene verwensching bezigen zullen. Met een anderen naam, die heiligheid en zegening uitdrukt, zie v. 23 en LXII 2, 4, 12.</note>.</verse>

<verse osisID="Isa.65.16"> En wie zich in dezen zegent op de aarde, die zal zich zegenen in den God der trouwe; en wie zweert op de aarde, die zal zweren bij den God der trouwe, wijl de vroegere kwellingen aan de vergetelheid zijn prijsgegeven en wijl zij verborgen zijn voor mijne oogen<note n="1086">En wie zich in dezen naam, enz. In het Hebr. is dit een gevolgtrekking uit het voorafgaande: ‘Wie zich dan zegent’ enz. Aan zijn gelukkig volk zal Gods getrouwheid in zijne beloften zoo duidelijk zichtbaar zijn, dat wie zich zegent, d.i. zich eenig goed toewenscht, enz. God der trouwe, eigenlijk des amen, Septuag.: ‘den waarachtigen’ of ‘den getrouwen God’, zie XXV noot 1; vgl. Apoc. III 14. Wijl de vroegere kwellingen, die twijfel konden wekken aan Gods getrouwheid, verborgen zijn enz., d.i. uit Gods geheugen als verdwenen zijn, zoodat God nimmermeer zijn nieuw Sionsvolk, gelijk voorheen, zal tuchtigen.</note>.</verse> 


<verse osisID="Isa.65.17"> Want zie, Ik schep nieuwe hemelen en eene nieuwe aarde; en de vorige zullen niet meer in de geheugenis zijn, en zij zullen niet opkomen in het hart<note n="1087">Die nieuwe schepping, welke door hare volkomenheid den vorigen toestand zal doen vergeten, is het Rijk van den Messias in zijne algeheele voltooiing, wanneer God in de nieuwe hemelen en de nieuwe aarde zijne heerlijkheid en die der kinderen Gods zal openbaren; zie LI 6, 16. Vgl. Rom. VIII 21; II Petr. III 13; Apoc. XXI 1.</note>.</verse>

<verse osisID="Isa.65.18"> Maar gij zult u verheugen en juichen voor immer om hetgeen Ik schep; want zie, Ik schep Jerusalem om tot jubel en zijn volk tot blijdschap<note n="1088">Dit nieuwe Jerusalem, dat enkel jubel, en zijn volk, dat louter blijdschap zijn zal, is de verheerlijkte Kerk met haar gezaligde uitverkorenen.</note>.</verse>

<verse osisID="Isa.65.19"> En Ik zal juichen over Jerusalem en Mij verheugen over mijn volk; en niet langer zal daarin gehoord worden de stem van het geween en de stem van het geschrei<note n="1089">Zie Soph. III 17 over Gods blijdschap. Zie verder XXV 8; XXXV 10; Apoc. VII 17; XXI 4.</note>.</verse>

<verse osisID="Isa.65.20"> Niet meer zal daar een kind zijn van dagen en een grijsaard, die zijne dagen niet vol maakt; want de knaap zal als honderdjarige sterven, en de zondaar als honderdjarige door den vloek getroffen worden<note n="1090">Daar volgens Exod. XX 12; Deut. V 16 een hooge ouderdom de belooning en derhalve net kenteeken is van een heilig en deugdzaam leven, schildert de profeet de heiligheid van het nieuwe Jerusalem onder het beeld van een langen levensduur, gelijk aan dien der aartsvaders vóór den zondvloed. Vgl. Zach. VIII 4. Een kind van weinige dagen, d.i. dat slechts enkele dagen leeft, zal daar niet meer zijn. Wanneer daar een honderdjarige zou sterven, het zou zijn alsof er een knaap stierf of wel een zondaar, die, door den vloek getroffen, in het midden zijner dagen met den dood werd gestraft. Het is alles louter veronderstellende beeldspraak en inkleeding der boven genoemde gedachte; verkeerdelijk derhalve wordt dit door de Chiliasten letterlijk genomen.</note>.</verse>

<verse osisID="Isa.65.21"> En zij zullen huizen bouwen en ze bewonen; en zij zullen wijngaarden planten en de vruchten er van eten.</verse>

<verse osisID="Isa.65.22"> Niet zullen zij bouwen, en een ander zal bewonen; niet zullen zij planten, en een ander zal eten<note n="1091">Een ander beeld om de heiligheid van het nieuwe Sionsvolk uit te drukken. Veiligheid en vruchtbaarheid waren het bewijs, dat Israël aan God en zijne wet getrouw was. Zie de tegenovergestelde bedreiging Lev. XXVI 16: Deut. XXVIII 30, 33.</note>; want gelijk de dagen van het ge- boomte zullen de dagen zijn van mijn volk, en de werken hunner handen zullen duurzaam zijn<note n="1092">De profeet keert terug tot het gezegde in v. 20. Het geboomte, als de ceder en de eik, die eeuwen trotseerén.</note>.</verse>

<verse osisID="Isa.65.23"> Mijne uitverkorenen zullen niet vergeefs arbeiden en niet baren in ontsteltenis<note n="1093">Septuag. ‘ter vervloeking’.</note>; want een kroost van gezegenden des Heeren is het, en hunne kleinkinderen hebben zij bij zich.</verse>

<verse osisID="Isa.65.24"> En het zal zijn: eer zij roepen, zal Ik verhooren; terwijl zij nog spreken, zal Ik aanhooren.</verse>

<verse osisID="Isa.65.25"> De wolf en het lam zullen te zamen weiden, de leeuw en het rund zullen stroo eten; en de slang, stof zal haar brood zijn; geen leed zal geschieden en geen manslag gepleegd worden op geheel mijn heiligen berg, zegt de Heer<note n="1094">Eene herhaling van XI 6, volg. Alleen op de slang, aldaar niet genoemd, blijft het oude doemvonnis rusten, zie Gen. III 14, dat dan ten volle verwezenlijkt zal worden, als de Satan door den Messias overwonnen is.</note>.</verse>

</chapter>


<chapter osisID="Isa.66">
 

<title>Hoofdstuk LXVI.</title><p>Verwerping van den louter uitwendigen eeredienst (v. 1-4). Gods komst tot vervulling zijner beloften aan Sion (v. 5-9), tot zaliging der zijnen (v. 10-14), tot wraak over de zondaren (v. 15-19). Gods gezanten brengen nieuwe kinderen naar Sion. Daarbinnen is eeuwige vreugde, daarbuiten eeuwige foltering (v. 20-24).</p>


<verse osisID="Isa.66.1"> Dit zegt de Heer: De hemel is mijn troon en de aarde mijn voetschabel! Wat huis is het, dat gij Mij zoudt bouwen? En wat plaats is het, waar Ik zou rusten<note n="1095">Geen tempel kan Gods verheven majesteit bevatten, geen plaats is Hem waardig. Want alles, wat men Hem ter eere zou stichten, is (zie v. 2) door Hem, den Schepper van alles, geworden. Deze woorden zijn inzonderheid tot hen gericht, die zich met louter uitwendigen tempeldienst tevreden stelden, zonder hart en geest in ootmoed en berouw aan God te onderwerpen.</note>?</verse>

<verse osisID="Isa.66.2"> Dat alles heeft mijne hand gemaakt, en geworden is dat altemaal, zegt de Heer. Op wien echter zal Ik neerzien, zoo niet op den arm-</verse> 
<verse osisID="Isa.66.1">zalige en op den vermorzelde van geest en op wie beeft voor mijne woorden<note n="1096">Dat alles, d.i. al het zichtbare, .... is geworden door het scheppingswoord van Gen. I 3. Op wien zal Ik met welgevallen neerzien?</note>?</verse>

<verse osisID="Isa.66.3"> Die een rund offert, is als een, die eenen manslag pleegt; die klein vee slacht, is als een, die een hond doodslaat; die een spijsoffer opdraagt, is als een, die zwijnenbloed opdraagt; die wierook ten gedenkoffer brengt, is als een, die eenen afgod looft<note n="1097">Hoezeer de louter uitwendige eeredienst aan God mishaagt, drukt de profeet door deze vergelijkingen zoo sterk mogelijk uit; zulke eeredienst is voor God een gruwel evenals de heidensche afgoderij. Een manslag plegen beteekent hier waarschijnlijk: een menschenoffer naar de wijze der heidenen opdragen. Hond en zwijn, de meest onreine huisdieren (zie Matth. VII 6; II Petr. II 22), werden door naburige heidenen geofferd.</note>. Dat alles kozen zij uit op hunne wegen, en in hunne gruwelen schepte hunne ziel behagen<note n="1098">Dat alles, d.i. al de zoo even genoemde uiterlijke plechtigheden, welke als zoodanig niet door God voorgeschreven en derhalve werken volgens eigen keuze, ja gruwelen waren voor God.</note>.</verse>

<verse osisID="Isa.66.4"> Derhalve zal ook Ik beschimpingen voor hen uitkiezen, en wat zij vreesden, zal Ik over hen doen komen; omdat Ik riep, en er niemand was, die antwoordde; omdat Ik sprak, en zij niet hoorden en deden wat kwaad is in mijne oogen, en wat Mij niet welgevallig is, verkozen.</verse>

<verse osisID="Isa.66.5"> Hoort het woord des Heeren, gij, die beeft voor zijn woord! Gezegd hebben uwe broeders, die u haten en uitstooten om wille van mijnen naam: De Heer verheerlijke zich, en wij zullen toeschouwers zijn bij uwe blijdschap! Zij echter, zij zullen te schande worden<note n="1099">De goddeloozen drijven den spot met de belofte aangaande de komst des Heeren tot openbaring zijner heerlijkheid en tot vreugde zijner dienaren. De uitkomst echter zal hen beschamen. Uitstooten, uit hunne gemeenschap verbannen, zie LXV 5.</note>.</verse>

<verse osisID="Isa.66.6"> Stem van volk uit de stad! Stem uit den tempel! Stem des Heeren, die wraak oefent aan zijne vijanden<note n="1100">De profeet hoort eene stem als die van eene volksmenigte klinken uit de stad Jerusalem, hij hoort eene stem uit den tempel; het is de stem des Heeren, de donder van het naderende godsgericht; vgl. Joël III 16. Sommigen denken hier aan hetgeen voorviel bij de verwoesting van Jerusalem onder Titus, b.v. aan de woeste zeloten in en buiten den tempel, aan Jesus, zoon van Hanani, die jaren lang door de straten wandelde, dag en nacht roepende: ‘Stem van het Oosten, stem van het Westen, stem tegen Jerusalem en tegen den tempel, stem tegen geheel het volk! Wee, wee, wee Jerusalem!’, verder aan het gedruisch en de stem, die op het Pinksterfeest gehoord werden in den tempel, terwijl men duidelijk verstond: ‘Laat ons deze plaats verlaten!’ Flav. Jos. de B.J. VII 12; Tacitus Hist. V 13.</note>!</verse> 


<verse osisID="Isa.66.7"> Eer zij weeën had, baarde zij; eer haar tijd van baren gekomen was, baarde zij een mannelijk kind.</verse>

<verse osisID="Isa.66.8"> Wie heeft ooit zoo iets gehoord? En wie heeft iets dergelijks gezien? Brengt een land vruchten voort op één dag? Of kan een volk geboren worden op eens? Want Sion was in barensnood en gebaard heeft zij hare kinderen<note n="1101">Door het gericht zal Sion verlost (zie I 27) en een nieuw talrijk Sionsvolk geboren worden. Deze hoofdgedachte van Isaias' profetie is de schakel tusschen deze verzen en het voorafgaande. Eer zij, Sion (zie v. 8 aan het einde), weeën had, derhalve niet op natuurlijke wijze, baarde zij, en wel, tot grootere vreugde, een mannelijk kind. Dit kind is, blijkens v. 8, een verzamelwoord, want tal van kinderen, een krachtig, nieuw volk baarde zij. Vol verwondering over zijn gezicht vraagt de profeet v. 8. Wie enz.? Kan een land, d.i. het volk des lands, ‘geboren worden’ (Hebr.) op één dag? Zie de vervulling Act. II 41; IV 4.</note>!</verse>

<verse osisID="Isa.66.9"> Zou Ik, die anderen doe baren, zelf niet baren, zegt de Heer? Of zou Ik, die telingskracht aan anderen verleen, zelf onvruchtbaar zijn, zegt de Heer, uw God<note n="1102">Die wonderbare vruchtbaarheid van het nieuwe Sion is het werk van den oneindig vruchtbaren God, door wiens genade een onnoemelijk getal kinderen Gods in de bovennatuurlijke orde geboren worden; vgl. Joan. I 13.</note>?</verse>

<verse osisID="Isa.66.10"> Verheugt u met Jerusalem en juicht over haar, gij allen, die haar liefhebt! Verblijdt u met haar in blijdschap, gij allen, die over haar treurt<note n="1103">Vgl. LXV 18; LXI 2, 3.</note>,</verse>

<verse osisID="Isa.66.11"> opdat gij zuigen moogt en u verzadigen aan de borst harer vertroosting; opdat gij u laven moogt en overvloeien van geneugten wegens hare volkomen heerlijkheid<note n="1104">Het beeld ziet terug op de moeder Sion v. 7, 8. Aan de borst, aan welke de moeder hare kinderen weet te troosten, zullen zij zuigen, zie LX 16; vgl. XLIX 23.</note>!</verse>

<verse osisID="Isa.66.12"> Want dit zegt de Heer: Zie Ik, Ik leid over haar als een stroom van vrede en als een overstroomenden stortvloed de heerlijkheid der volken; en gij zult die zuigen, aan de borsten zult gij gedragen worden, en op de knieën zullen zij u liefkoozen<note n="1105">Vrede, het kort begrip der zegeningen van den Messias; de heerlijkheid of de schatten der heidenen, zie LX 5. Aan de borsten, Hebr.: ‘aan de zijde’, zie LX 4; vgl. ook XLIX 22, 23.</note>.</verse> 


<verse osisID="Isa.66.13"> Gelijk eenen, dien zijne moeder liefkoost, zoo zal Ik u vertroosten, en in Jerusalem zult gij vertroost worden<note n="1106">Gods teedere liefde wordt, evenals XLIX 15, vergeleken met die eener liefkoozende moeder. Vgl. Apoc. XXI 4. In Jerusalem, de Kerk van Christus, in hare heerlijkheid en vruchtbaarheid zult gij, als hare kinderen vertroost worden. Consolari wordt eerst als deponens, dan als passief gebezigd.</note>.</verse>

<verse osisID="Isa.66.14"> Gij zult zien, en uw hart zal zich verblijden, en uwe gebeenten zullen als het gras tieren; en kenbaar zal de hand des Heeren zijn aan zijne dienstknechten - en verbolgen zal Hij zijn over zijne vijanden<note n="1107">Zien, d.i. dat geestelijk goed genieten. De vreugde des harten verjeugdigt en sterkt de gebeenten, d.i. de krachten des lichaams, vgl. LVIII 11; droefheid daarentegen doet het gebeente verdorren, zie Prov. XVII 22. - En verbolgen enz. hiermede keert de profeet terug tot Gods strafgerichten over zijne vijanden.</note>.</verse>

<verse osisID="Isa.66.15"> Want zie, de Heer zal komen in vuur, en als de stormwind zijn zijne wagens, om in verbolgenheid zijnen toorn te voldoen en zijn dreigen in vlam des vuurs!</verse>

<verse osisID="Isa.66.16"> Want met vuur zal de Heer gericht houden en met zijn zwaard tegen alle vleesch; en groot zal het getal zijn der verslagenen door den Heer<note n="1108">Gods wraakgericht wordt, met toespeling op zijne nederdaling op Sinaï, evenals X 17; XXIX 6; XXX 27, 30, zinnebeeldig voorgesteld door vuur en stormwind. De wagens en het zwaard schilderen den goddelijken rechter als een oorlogsheld, die werkelijk de heerlegers oproept ter voltrekking zijner gerichten. Vgl. Apoc. XIX 21.</note>.</verse>

<verse osisID="Isa.66.17"> Die zich heiligden en zich voor rein hielden in de hoven, achter de deur van binnen, die zwijnenvleesch aten en gruwel en muis; te gader zullen zij omkomen, zegt de Heer<note n="1109">Vooral de aan afgoderij schuldige Israëlieten, zooals de tijdgenooten van Isaias, zullen bij dat godsgericht omkomen. Zich heiligden, zie LXV 5; Hebr.: ‘en zich reinigen voor de hoven’, d.i. zich aan allerlei reinigingsvoorschriften onderwerpen tot inwijding voor de plechtigheden in de hoven; zie LVII 5, 6. Achter de deur, zie LVII 8; eenige Vulgaat-handschriften hebben post unam, wat meer overeenkomt met de Hebr. tekstlezing: ‘achter éénen in het midden’; dit beteekent waarschijnlijk den heidenschen priester, die in het midden der scharen de plechtigheden leidt. Zwijnenvleesch, zie noot 3 en LXV 4. Gruwel, een verzamelwoord om de door Lev. XI verboden dieren te beteekenen; een daarvan is de muis, zie t.a.p. v. 29. Volgens Talmudische geschriften gold de hagelmuis als een lekkernij.</note>!</verse> 


<verse osisID="Isa.66.18"> Ik echter zal hunne werken en hunne gedachten.... Ik kom om te verzamelen bij alle volken en talen; en zij zullen komen en mijne heerlijkheid zien<note n="1110">Ik zal wreken, zooals enkele Grieksche handschriften den zin aanvullen. Dat gericht over Israël zal geschieden bij het door Joël III 2 voorspelde gericht over alle volken en talen; vgl. Soph. III 8. Bij alle volken, Hebr.: ‘alle volken’. De vrucht van dat gericht is de erkenning van Gods heerlijkheid door de overblijfselen.</note>.</verse>

<verse osisID="Isa.66.19"> En Ik zal in hen een teeken stellen, en uit degenen, die ontkomen zijn, zal Ik zenden tot de volken, naar de zee, naar Afrika en Lydië, die den boog spannen, naar Italië en Griekenland, naar de verre eilanden, naar degenen, die van Mij niet gehoord hebben en mijne heerlijkheid niet hebben gezien<note n="1111">Een teeken stellen wordt Exod. X 2; Ps. LXXVII 43 gezegd van de mirakelen, welke God onder de Egyptenaren deed verrichten (vgl. Ps. CIV 27); ook hier beteekent het waarschijnlijk de mirakelen, welke God zal verrichten in hen, d.i. door en onder degenen, die aan het gericht van v. 18a ontkomen zijn en als Gods gezanten gezonden worden tot de volken der wereld. Naar de zee, Hebr.: ‘naar Tharsis’, zie LX noot 9; naar Afrika, Hebr.: ‘Poel’ (waarschijnlijk eene schrijffout voor Poet of Phuth, vgl. Gen. X 6); en Lydië, Hebr.: ‘Loed’, twee volksstammen van Afrika; naar Italië, Hebr.: ‘Toebal’ (waarschijnlijk de Tibarenen aan de zuidoostelijke kust der Zwarte Zee) en Griekenland, Hebr.: ‘Javan’, zie Joël III noot 10. De uitdrukking naar de verre eilanden omvat alle overige bekende en onbekende volken tot aan de uiterste grenzen der aarde. Zie verder LII 15.</note>. En verkondigen zullen zij mijne heerlijkheid aan de volken.</verse>

<verse osisID="Isa.66.20"> En zij zullen al uwe broeders uit alle volken den Heer ten offergave aanbrengen, op paarden en op wagens en in draagkoetsen en op muildieren en in karossen, naar mijnen heiligen berg, naar Jerusalem, zegt de Heer, gelijk wanneer de kinderen van Israël het spijsoffer brengen in rein vaatwerk naar het huis des Heeren<note n="1112">Vruchtbaar zal die zending zijn. Naar den heiligen berg, zie II 2; IV 5, het geestelijk middelpunt der aarde. Broeders van den eerstgeboren zoon, Israël, zie Exod. IV noot 17. Genoemde voertuigen stellen zinnebeeldig voor, hoe gemakkelijk Gods genade de heidenen tot de Kerk zal brengen; in plaats van karossen heeft het Hebr.: ‘dromedarissen’. Ten offergave, zie Rom. XV 16. Zie over het spijsoffer Lev. II 1.</note>.</verse>

<verse osisID="Isa.66.21"> En Ik zal uit hen nemen tot priesters en levieten, zegt de Heer<note n="1113">Uit hen, d.i. uit de bekeerde heidenen. Eene gewichtige voorspelling, die de afschaffing van het Aäronietische priesterschap (vgl. Hebr. VIII 12) en de instelling van een eigenlijk gezegd offer in het Nieuwe Verbond te kennen geeft. De Heer zal nemen, want ‘niet uit zich zelven neemt iemand die eere, maar die geroepen wordt door God’ (Hebr. V 4).</note>.</verse> 


<verse osisID="Isa.66.22"> Want gelijk de nieuwe hemelen en de nieuwe aarde, welke Ik doe standhouden voor mijn aangezicht, zegt de Heer, zoo zal uw zaad en uw naam standhouden<note n="1114">Het ware Israël, waarmede God een eeuwig verbond heeft gesloten, zal onvergankelijk zijn, evenals de nieuwe hemelen enz.; zie LXV 17.</note>.</verse>

<verse osisID="Isa.66.23"> En het zal geschieden maand voor maand en sabbat voor sabbat, dat alle vleesch zal komen om te aanbidden voor mijn aangezicht, zegt de Heer<note n="1115">De zin is: zoo dikwerf het feest der nieuwe maan gevierd wordt en op elken Sabbat zal alle vleesch enz. Evenals Zach. XIV 16 drukt de profeet op Oud-Testamentische wijze uit, dat niet slechts op de drie Israëlietische hoogtijden ieder mannelijk Israëliet, maar iedere maand en iedere week, d.i. zonder ophouden, alle vleesch, d.i. ieder mensch, zal komen naar het geestelijke Sion ter aanbidding; vgl. Mal. I 11. Die aanbidding voor Gods aangezicht gaat hier reeds in vervulling vóór het Allerheiligste Sacrament des altaars, en zal ten volle verwezenlijkt worden in het paradijs der zaligen, waar een eeuwige feestdag gevierd wordt voor Gods aangezicht. Buiten Sion echter, buiten de ware Kerk, is geen heil, maar eeuwige verdoeming, gelijk in het slotvers van Isaias gezegd wordt.</note>.</verse>

<verse osisID="Isa.66.24"> En zij zullen uitgaan en de lijken zien der mannen, die tegen Mij weerspannig waren; hun worm zal niet sterven, en hun vuur niet worden uitgebluscht; en zij zullen zijn tot een walging des gezichts voor alle vleesch<note n="1116">Buiten Jerusalem, in het Topheth van het dal Hinnom, het Gehenna van het Nieuwe Testament (zie XXX 33), liggen, ten schouwspel voor de gezaligden, (vgl. Apoc. XIV 10), die hierin de verheerlijking zien van Gods rechtvaardigheid, de onbegraven lijken van hen, die tegen God weerspannig waren. Hun altijddurend verderf en hun eeuwige foltering, door worm en vuur uitgedrukt, beteekenen de eeuwige verdoeming naar ziel en lichaam; vgl. Marc. IX 43, 45, 47. In andere woorden herhaalt de profeet het slotwoord der twee vorige afdeelingen (XLVIII 22; LVII 21): ‘geen vrede is er voor de goddeloozen’.</note>.</verse>


</chapter>
</div>
<div canonical="true" osisID="Jer" type="book">
		<title short="Jeremias" type="main">De Profetie van Jeremias</title>
		<title>Inleiding</title>
<p><hi type="bold">De profeet Jeremias</hi>, wiens naam, door niet weinigen in Israël gedragen (vgl. Jer. XXXV 3; LII 1; I Par. V 24; XII 4, 10, 13 enz.), in het Hebreeuwsch (Jirmejahoe) volgens den H. Hiëronymus beteekent: <hi type="italic">Verheven is de Heer,</hi> volgens anderen echter: <hi type="italic">De Heer werpt</hi> (zijn volk) <hi type="italic">weg,</hi> was de zoon van Helcias (I 1). Clemens van Alex. (Strom. I 21) houdt dezen Helcias voor den uit Josias' tijd beroemden hoogepriester (zie IV Reg. XXII 4 volg.), waartegen echter pleit, dat de profeet een ‘van de priesters’ was, ‘die te Anathoth in het land Benjamin woonden’ (I 1). Want de hoogepriesters hadden zonder twijfel hunnen zetel te Jerusalem en waren uit de familie van Eleazar. In Anathoth echter, een oude priesterstad in Benjamin (Jos. XXI 18), het tegenwoordige plaatsje Anâta, ruim een uur noordoostelijk van Jerusalem, woonden, volgens III Reg. II 26, priesters, die tot de afstammelingen van Ithamar behoorden. Jeremias, reeds vóór zijne geboorte geheiligd en tot profeet uitverkoren (I 5), werd op jeugdigen leeftijd (I 6) tot zijne bediening geroepen, in het dertiende jaar van koning Josias (I 2; XXV 3), dat is omstreeks 628 v.Chr. Hij profeteerde tot aan de verwoesting van Jerusalem in 587, onder de laatste koningen van Juda: Josias, Joachaz, Joakim, Joachin en Sedecias, en na den  val der hoofdstad nog eenige jaren in Egypte, alzoo omstreeks een halve eeuw lang.</p>
<p>Toen Josias als kind van acht jaren in 641 op den troon kwam (IV Reg. XXII 1), was het volk van Juda ten gevolge van het goddelooze staatsbestuur zijner twee voorgangers Manasses (698-643) en Amon (643-641) verzonken in afgoderij en allerlei verwante gruwelen. Doch betere tijden schenen aangebroken. Want volgens het bericht van II Par. XXXIV 3-7 begon Josias in het achtste jaar na zijne troonsbestijging den God van zijnen vader David te zoeken, en in het twaalfde jaar ving hij aan de heidensche afgoden uit zijn land te verwijderen. Jeremias, die in het dertiende jaar van dezen koning als profeet optrad, was tot dan toe getuige geweest van het alom heerschende zedenbederf. Geen wonder derhalve, dat hij met huivering, ja met weerzin de zware taak, hem door God opgelegd, op zich nam; hij, een zwak jongeling, van nature teergevoelig en schuchter, moest zich tegenover het gansche volk stellen (I 6, 17-19). Doch steunende op den beloofden goddelijken bijstand (I 8), stond hij onvermoeid en onversaagd door zijne prediking den vromen Josias ter zijde in diens pogingen tot verbetering van het afvallige volk. Vooral sedert de koning in het achttiende jaar zijner regeering, na de terugvinding en de voorlezing van het Boek der Wet, zijn volk opnieuw door een plechtig verbond aan Jehova had toegewijd, hield Jeremias niet op te vermanen en te bedreigen. Uit dien tijd dagteekenen grootendeels de profetische toespraken, welker inhoud in de twaalf eerste hoofdstukken van dit boek is opgeteekend; vgl. III 6, vooral XI 1-8, ook XVII 19-27.</p>
<p>Hij trad op in de verschillende steden van Juda (XI 6), ook in zijne vaderstad Anathoth, hoezeer hij ook daar ondervond, dat geen profeet in zijne vaderstad geëerd wordt (XI 18 volg.; XII 6). Gewoonlijk echter predikte hij te Jerusalem en bij voorkeur in den tempel (vgl. VII 2 volg.). Maar zoowel de door <hi type="italic">Josias</hi> beproefde hervorming als de prediking van den profeet stuitte af op den onwil van het volk. Dit bleek vooral, toen Josias in den slag bij Mageddo tegen den naar Syrië voortrukkenden Pharao Nechao was gesneuveld (610 v.Chr.; vgl. II Par. XXXV noot 19). Want aanstonds verhief de afgoderij alom in den lande opnieuw het hoofd. Zijn zoon <hi type="italic">Joachaz,</hi> door het volk ten troon verheven (IV Reg. XXIII 30) en in dit boek (XXII 10 volg.) vermeld onder den naam Sellum, bevorderde den afgodendienst (IV Reg. XXIII 32), maar werd, na eene regeering van slechts drie maanden, door Nechao gevankelijk naar Egypte weggevoerd om, volgens het woord van Jeremias, nimmermeer Jerusalem te aanschouwen.</p>
<p>In diens plaats stelde Pharao Josias' oudsten zoon Eliacim tot koning aan, onder den naam van <hi type="italic">Joakim.</hi> Deze schandvlekte de elf jaren zijner regeering (609 - 598) door afgoderij (IV Reg. XXIII 37), zoodat de maat van Juda's zonden weldra vol werd. Op maatschappelijk gebied was de regeering van dien ijdelen, prachtlievenden en wreeden vorst eene ramp voor het zwaar belaste volk (vgl. Jer. XXII 13 volg.). Weldra kwam de geesel Gods over Juda in den persoon van Nabuchodonosor. Nadat in den slag bij Charcamis aan den Euphraat Nechao door hem verslagen (in 606/5; Jer. XLVI 2) en dientengevolge de heerschappij  van Egypte binnen hare vroegere grenzen teruggedrongen was, trok hij zegevierend door Syrië en Palestina, nam Jerusalem in, voerde vele aanzienlijke jongelingen, onder wie zich Daniël bevond, naar Babylon en maakte Joakim schatplichtig (IV Reg. XXIV 1; II Par. XXXVI 6; Dan. I 2; vgl. Jer. XXXV 1, 11). Hiermede begonnen de zeventig jaren der Babylonische ballingschap, welke Jeremias (XXV 8-11) voorspeld had. Drie jaren lang betaalde Joakim de opgelegde schatting; daarna kwam hij in opstand (IV Reg. XXIV 1); daar echter Nabuchodonosor door de onlusten in zijn rijk werd opgehouden, liet God de roofzuchtige volksstammen van rondom het oproerige Juda plunderen (t.a.p. v. 2). Joakim zelf stierf een onteerenden dood overeenkomstig de voorspelling van Jer. XXII 18 volg. en XXXVI 30.</p>
<p><hi type="italic">Joachin</hi> of Jechonias (zie XXII 24), zoon en opvolger van Joakim, het trouwe evenbeeld van zijn goddeloozen vader, oogstte wat deze gezaaid had. Na eene regeering van ruim drie maanden werd hij (zie Jer. XXII 24-30) met vele aanzienlijken gevankelijk naar Babel gevoerd (vgl. IV Reg. XXIV 8-16). Het aanhangsel van Jeremias' profetie (LII 31 volg.) verhaalt Joachin's latere verheffing in het land der ballingschap.</p>
<p>Zijn oom Matthanias (IV Reg. XXIV 17), de jongste zoon van Josias (Jer. I 3; XXVIII 1), werd door de Chaldeën aangesteld tot koning over de overblijfselen van Juda en zijn naam veranderd in <hi type="italic">Sedecias.</hi> Hij regeerde van 598 tot 587 en behoorde tot de slechte herders, van welke Jeremias (XXIII) gewaagt. In het vierde jaar zijner regeering spande hij samen met de naburige volken tegen de Chaldeën, ondanks de waarschuwingen van Jeremias, die niet ophield in naam van God te vermanen tot gewillige onderwerping aan het juk der Chaldeën, de uitvoerders van het godsgericht (vgl. Jer. XXVII volg.). Steunend op de hulp van Egypte (vgl. Ez. XVII 15 volg.), kwam Sedecias, in het achtste of negende jaar zijner regeering, tegen Nabuchodonosor in opstand (IV Reg. XXIV 20). Weldra sloeg het Chaldeeuwsche leger om Jerusalem het beleg (IV Reg. XXV 1), dat om de aanrukkende Egyptenaren wel voor een korten tijd moest worden opgebroken (Jer. XXXIV 21; XXXVII 6), doch na het aftrekken der Egyptische troepen werd voortgezet (Jer. XXXIV 22; XXXVII 7 volg.). Intusschen hield Jeremias niet op, tot onderwerping aan de Chaldeën, als het eenige middel tot behoud, te vermanen. Dit wekte de verbittering op der oorlogsgezinde partij, die hem in een gevangenis, welhaast in een modderigen put wierp (XXXVII 12-15; XXXVIII 6). Zijne lotgevallen in den kerker hangen ten nauwste samen met de toen door hem uitgesproken profetieën (XXXII volg.). Eerst de verovering van Jerusalem (in 587) maakte aan zijne gevangenschap een einde.</p>
<p>Na den val der stad werd de profeet op bevel van Nabuchodonosor met onderscheiding behandeld (XXXIX 11 volg.; XL 1 volg.). De overste der lijfwachten, met de uitvoering van het vonnis over Jerusalem belast, liet hem de keuze, om naar Babel te vertrekken of in het land Juda te blijven. De profeet koos het laatste, te meer omdat de waardige Godolias als landvoogd van Nabuchodonosor het bewind voerde over de nog achtergeblevenen (XL 6 volg.). Toen deze verraderlijk was vermoord (XL 7 - XLI 3; vgl. IV Reg. XXV 22-25), besloten de overgeblevenen, in strijd met Jeremias' raad, naar Egypte te vluchten en namen den profeet met zich (XLII 1 - XLIII 7). Jeremias bleef ook aldaar Gods woord verkondigen. Omtrent zijn uiteinde zijn niet dan onzekere berichten tot ons gekomen. Volgens eene Joodsche overlevering (Seder Olam rabba 26) werd hij, bij de verovering van Egypte door Nabuchonodosor, medegevoerd naar Babel en stierf hij aldaar. Volgens Tertulliaan (adv. Gnost. Scorp. 8), den H. Hiëronymus (adv. Jovin. II 19), Pseudo Epiphanius (de prophet. vita et interitu 7) en anderen werd hij door zijne volksgenooten te Taphnis in Beneden-Egypte gesteenigd en daar begraven. Dit laatste gevoelen wordt gevolgd door het Roomsche Martelaarsboek op den 1<hi type="super">en</hi> Mei. Nog heden toont men zijn graf dicht bij het tegenwoordige Caïro. Volgens een later bericht (zie II Mach. II 4 volg.) heeft de profeet bij de verwoesting van Jerusalem den tabernakel met de bondsark en het reukaltaar op den berg Nebo verborgen.</p>
<p>Geen profeet heeft voor de vervulling zijner bediening zoo vele en zoo zware offers gebracht als Jeremias. Volgens Gods bevel leidde hij in den ongehuwden staat (XVI 2), afgezonderd van de genoegens der samenleving (XV 17), een leven van gebed (VII 16; XI 14; XIV 11; vgl. II Mach. XV 14). Zijne prediking, vooral de aankondiging van het aanstaande gericht, berokkende hem den haat en de vervolging van overheden, priesters en volk. Zijne landslieden, ja zijne eigen bloedverwanten stonden hem naar het leven (XI 21; XII 6); de valsche profeten weerstonden hem in de uitoefening zijner bediening (VIII 10; XIV 13; XXIII 9 volg.; XXVIII 1 volg.); spot en hoon, vervloeking en mishandeling was steeds zijn deel (XV 10; XVIII 18; XX 1 volg.). Nauwelijks ontsnapte hij aan den dood (XXVI 8), langen tijd moest hij in gevangenschap doorbrengen (XXXVI 26; XXXVII 15, 20), zelfs werd hij in een put neergelaten om daar den hongerdood te sterven (XXXVIII 6). En toch kon de hoogepriester Onias in eene geestverschijning aan Judas getuigen (II Mach. XV 14), dat de profeet zijn volk vurig lief had en immer bereid was zijne medeburgers met zijne hulp en voorbede zoo mogelijk nog te redden. Wegens dat lijden voor de gerechtigheid, wegens die opofferende liefde voor zijn volk was Jeremias een treffend profetisch beeld van den Zaligmaker der wereld; ook legt de H. Liturgie niet weinige zijner woorden in den mond van den lijdenden Verlosser.</p>
<p>Behalve dit Boek der profetieën schreef Jeremias op de puinhoopen van Jerusalem de heilige Klaagliederen; bovendien liet hij over de dwaasheid der afgoderij eenen brief na, die in onze Vulgaat aan het einde der profetie van Baruch geplaatst is; volgens niet weinigen zijn ook de twee laatste Boeken der Koningen (III en IV Reg.) van zijne hand.</p>
<p>Hoe het Boek der profetieën ontstaan is, verhaalt de profeet zelf (XXXVI). In het vierde jaar van Joakim, toen er drie en twintig jaren sedert zijn eerste optreden verloopen waren, gaf God hem bevel de profetieën over Israël, Juda en de volken in eene boekrol op te teekenen. Met behulp der aanteekeningen, welke de profeet gedurende die lange  tijdruimte ongetwijfeld gemaakt had, en onder goddelijke ingeving liet hij zijnen vertrouweling Baruch de tot dusver ontvangen profetieën naar den hoofdzakelijken inhoud opschrijven. Toen Joakim die boekrol verbrand had, beval Jeremias aan Baruch een nieuw afschrift te maken, waarin, naast denzelfden inhoud, ‘nog vele woorden werden bijgevoegd’ (XXXVI 32); en deze verzameling werd gedurende zijne volgende prediking allengs meer uitgebreid.</p>
<p>De rangschikking der profetieën is in zooverre chronologisch, dat - afgezien van het laatste hoofdstuk, een historisch aanhangsel, en van de tegen de heidensche volken gerichte godspraken, welke als een afzonderlijke bundel in onzen tekst achteraan geplaatst zijn (XLVI-LI) - alles wat van hoofdstuk XL af volgt (uitgezonderd XLV), betrekking heeft op den tijd <hi type="italic">na</hi> de verovering van Jerusalem, wat echter aan hoofdstuk XL voorafgaat, <hi type="italic">vóór</hi> dien tijd valt. Overigens zijn deze profetieën van I tot XXXIX onderling niet volgens tijdsorde gerangschikt. Waar de chronologische opgaven aan het hoofd der profetieën ontbreken - en deze zijn schaarsch - is het veelal bezwaarlijk den tijd van het ontstaan met juistheid aan te geven. De meest waarschijnlijke meening hieromtrent zal bij iedere profetie in de aanteekeningen worden vermeld.</p>
<p>De hoofdinhoud van Jeremias' profetieën is de aankondiging van het wraakgericht over Juda, Jerusalem en den tempel, als de straf voor de schrikbarende schuld, welke het volk van de vroegste tijden af op zich geladen had, vooral door afgoderij en het daarmede verbonden zedenbederf. Dat wraakgericht zou voltrokken worden door den koning der Chaldeën, Nabuchodonosor, den geesel Gods voor Juda en de overige volken. Inzonderheid aan Juda voorspelde de profeet de geheele verwoesting des lands, de verdelging van stad en tempel, de wegvoering des volks in de Babylonische ballingschap. Doch evenals de vroegere profeten voegde hij bij die voorspelling, tot troost voor het betere deel des volks, de belofte der herstelling, welke zich niet bij den terugkeer uit de ballingschap zou bepalen, maar voltooid zou worden door den Messias, wiens Rijk ook hier, hoewel niet zoo duidelijk als bij Isaias, wordt voorgesteld.</p>
<p>Opmerkelijk is in deze profetieën het verschil tusschen den Hebreeuwschen tekst, door de Vulgaat gevolgd, en de Septuagint. Dit verschil betreft vooreerst de plaats en de onderlinge volgorde der profetieën tegen de heidenen. Terwijl deze in den grondtekst en de Vulgaat van XLVI tot LI, dus aan het einde der verzameling, gevonden worden, staan zij in de Septuagint in het midden van het boek, achter XXV 13, en vormen daar XXVI 14 tot XXXI 44. Bovendien zijn deze profetieën onderling hier anders dan daar gerangschikt. Hierbij komt, dat XXV 15-38 van Hebr. en Vulg., waar God Jeremias beveelt om aan Juda en de daar opgesomde volken den beker des gerichts toe te reiken, in de Septuagint volgt op de profetieën tegen de heidenen, in hoofdstuk XXXII. Daar het echter tegen den aard der zaak zou strijden, dat Jeremias dit bevel eerst zou mededeelen, nadat hij daaraan in de voorafgaande profetieën voldaan had, volgt hieruit, dat de plaatsing der profetieën tegen de heidenen in de Septuagint achter XXV 13 (waarvan de laatste woorden wellicht tot deze plaatsing aanleiding gaven) waarschijnlijk niet oorspronkelijk is. Vermoedelijk waren de meeste dezer godspraken in de verzameling, door Jeremias in Joakim's vierde jaar aangelegd (zie XXXVI 32), onmiddellijk achter bovengenoemd bevel van het toereiken des bekers (na XXV 26) geplaatst. Verder schijnt ook de onderlinge rangschikking dezer profetieën in het Hebreeuwsch en in de Vulgaat de oorspronkelijke, omdat deze orde natuurlijker en eenvoudiger is dan die der Septuagint en bovendien de heidensche volken nagenoeg in dezelfde orde op elkander volgen als in XXV 19-26.</p>
<p>Van meer gewicht is het verschil in de lezing van den tekst tusschen het Hebreeuwsch en de Septuagint. Dit verschil strekt zich uit over het geheele boek en is zoo belangrijk, dat, volgens eene waarschijnlijke berekening, de Septuagint ongeveer een achtste deel korter is dan het Hebreeuwsch. Wèl bevat, omgekeerd, de Septuagint het een en ander, dat in het Hebr. wordt gemist, doch vergeleken met hetgeen deze Grieksche vertaling minder heeft, komt het bijna niet in aanmerking. Zelfs stukken van vrij grooten omvang (XXXIII 14-26 en XXXIX 4-13) ontbreken in de Septuagint. Hoe is dit verschil ontstaan? Gedeeltelijk laat het zich verklaren uit dezelfde oorzaken, die ook op de overige H. Boeken in meerdere of mindere mate hare werking hebben geoefend. In beider grondteksten, in het handschrift, dat aan den tegenwoordigen Hebr. tekst ten grondslag lag, en in het Hebr. handschrift, dat de bewerkers der Septuagint voor zich hadden, was de aanvankelijk aaneengeschreven tekst soms op verschillende wijze in woorden afgedeeld; in beide had verwisseling van gelijkvormige consonanten plaats gehad; in beide waren schrijffouten binnengeslopen. Daarbij komt het verschil tusschen de Massoreten en den Griekschen vertaler in de opvatting van hun tekst. Doch dit alles is niet voldoende om de meer belangrijke en de veelvuldige afwijkingen van de Septuagint te verklaren. Niet weinige veranderingen van den oorspronkelijken tekst schijnen opzettelijk of willekeurig te zijn geschied, o.a. de uitlating van XXXIX 4-13, van schijnbare of werkelijke herhalingen (zie XXXIII 14-16), de bekortingen van wat breedsprakig scheen, de talrijke verwisselingen van personen, van het enkel- en meervoud. Het blijft echter de vraag, wie aan dergelijke opzettelijke of willekeurige veranderingen en afwijkingen schuldig is, de Grieksche vertaler of wel de overschrijver van het door dezen gebruikte Hebr. handschrift. De wijze, waarop de Grieksche vertaler pleegt te werk te gaan, schijnt alle verdenking van opzet of willekeur uit te sluiten. Hij toch heeft zijnen Hebr. tekst meestal op slaafsche wijze, bijna met evenveel woorden en zooveel mogelijk met behoud derzelfde woordschikking, overgezet. Waarschijnlijk waren die veranderingen en afwijkingen reeds aanwezig in het door hem gebruikte Hebr. handschrift en waren er oudtijds twee eenigszins uiteenloopende tekstlezingen van den Hebreeuwschen Jeremias voorhanden, waarvan de eene aan de Grieksche vertaling en de andere aan den Massoretischen tekst ten grondslag heeft gelegen.</p>
<p>Op de vraag, welke der twee teksten, het door onze Vulgaat gevolgde Hebreeuwsch of wel de Septuagint, de voorkeur verdient, kan nog minder een beslissend antwoord worden gegeven. Want beide teksten hebben elk zijne verdiensten en zijne gebreken, zijn als gezaghebbende  teksten door de H. Schrijvers van het Nieuwe Verbond (b.v. Matth. II 18 het Hebreeuwsch van Jer. XXXI 15, daarentegen Ep. ad Hebraeos VIII 9 de Septuagint van Jer. XXXI 32) gebezigd, en zijn, deze in de Grieksche, gene in de Latijnsche Kerk, door het gebruik gewettigd. De tekst der Vulgaat is vollediger, en het lijdt geen twijfel, dat althans de stukken van grooteren omvang, die in de Septuagint ontbreken, authentiek en canoniek zijn. Dit waarborgt ons het gezag der H. Kerk in het Concilie van Trente (Sess. IV decret, de Can. Script.), dat elk der H. Boeken met al hunne deelen heilig en canoniek verklaart. En hiermede stemmen de bevindingen der tekstcritiek overeen. Over de voornaamste afwijkende lezingen en uitlatingen van de Septuagint zal in de aanteekeningen worden gesproken.</p>
<p>Wanneer en door wien de profetieën van Jeremias en de hem betreffende verhalen zijn verzameld en hoe uit die verzameling het tegenwoordige boek Jeremias is ontstaan, kan eenigszins uit XXXVI 1 volg. worden opgemaakt. De onderstelling ligt voor de hand, dat de daar vermelde boekrol grootendeels in ons boek is overgenomen en daarvan de kern uitmaakt, zoodat het boek als een latere en vermeerderde uitgave van genoemde rol kan worden aangemerkt. Waarschijnlijk heeft Baruch, door wien de profetieën tot aan Joakim's vijfde jaar (XXXVI 9, 32) uit Jeremias' mond waren opgeschreven, ook de later door Jeremias uitgesproken profetieën en de hem betreffende latere verhalen op dezelfde wijze te boek gesteld en bij de vorige rol, soms tusschen de reeds voorhanden zijnde profetieën, gevoegd. Niet slechts vóór XXXV volg., maar ook vóór XXV is een reeks van voorspellingen uit Sedecias' tijd (XXI, XXIII volg.) tusschengeschoven, welke bijgevolg niet tot de eerste verzameling kunnen behoord hebben. Niet lang na het vijf en dertigste jaar der ballingschap, toen ook het verhaal van het laatste hoofdstuk LII ter bevestiging van de vervulling der profetieën kon worden bijgevoegd, was het boek in zijn tegenwoordigen vorm voorhanden. Reeds Daniël (IX 2) beroept zich tegen het einde der ballingschap op het goddelijk gezag van Jeremias' profetie, welke toen reeds klaarblijkelijk tot de heilige boeken werd gerekend. Eenzelfde getuigenis wordt kort na de ballingschap herhaald in II Par. XXXVI 21; I Esdr. I 1. De verwoesting van Jerusalem wordt Eccli. XLIX 8, 9 aan het niet naleven van Jeremias' vermaningen toegeschreven, en tevens toont de H. Schrijver van dit Boek, dat hij de profetie van Jeremias in haar tegenwoordigen vorm kende. Het goddelijk gezag van dit profetisch geschrift is ook erkend door de Heilige Boeken in het Nieuwe Verbond. Zoo wordt Jer. XXXI 15 bepaaldelijk als goddelijke profetie door Matth. II 17, 18 aangehaald en Jer. VII 11 door den Zaligmaker zelven (Matth. XXI 13) als Heilige Schrift gebezigd. Waar de H. Paulus (Hebr. VIII 8-12) de voortreffelijkheid van het Nieuwe Verbond aantoont, beroept hij zich op het goddelijk woord van Jer. XXXI 31 volg. en voert hij Hebr. X 15 volg. diezelfde plaats aan met den plechtigen aanhef: ‘Dit getuigt ons de H. Geest’.</p>
<p>De taal van Jeremias vertoont kenmerken van het tijdperk van verval en ontaarding, waarin hij optrad. Hij is niet vrij van eene zekere eentonigheid: herhaalde malen spreekt hij dezelfde gedachten uit, dikwerf met geringe wijziging in denzelfden vorm; sommige spreekwijzen keeren bij hem telkens terug. Verheffing en kracht zijn in zijne profetieën zeldzaam, uitgezonderd in zijne godspraken tegen de heidenen, waarin hij een levendiger en vuriger toon aanslaat. Waar Jeremias zich tot zijn volk wendde, verbood hem als het ware de diepe ernst van het onderwerp zich tot een hoogere vlucht te verheffen. Doch deze onvolmaaktheden, indien wij ze alzoo mogen noemen, worden ruimschoots opgewogen door de diepte en de innigheid van gevoel, die hem kenmerken; hij verkeert zelf geheel onder den indruk der droevige onderwerpen, die hij behandelt. Hoezeer hij dichter is in den vollen zin van het woord, zal nog beter uit zijne Klaagliederen blijken. Ten slotte heeft Jeremias, die aan het einde van het tijdperk leefde, waarin de bedreigingen en voorspellingen der oudere profeten in vervulling gingen, niet zonder reden grootere of kleinere stukken, vooral in zijne godspraken tegen de heidenen, aan zijne voorgangers, soms bijna woordelijk, ontleend en tusschen zijne eigen woorden ingevlochten.</p>
<chapter osisID="Jer.1"> 
 

<title>Hoofdstuk I.</title>
<p>Opschrift (v. 1-3). Jeremias' roeping (v. 4-10). Twee profetische gezichten ter verklaring zijner bediening (v. 11-16). Belofte van goddelijken bijstand (v. 17-19).</p>
<verse osisID="Jer.01.1"><hi type="bold">D</hi>E woorden van Jeremias, den zoon van Helcias, uit de priesters, die te Anathoth in het land van Benjamin waren.</verse>

<verse osisID="Jer.01.2"> Het woord des Heeren<note n="1117">De woorden van Jeremias (v. 1), d.i. zijne prediking, heeten hier uitdrukkelijk het woord, d.i. de openbaring, des Heeren. Zie verder de Inleiding.</note>, dat tot hem geschiedde in de dagen van Josias, den zoon van Amon, den koning van Juda, in het dertiende jaar zijner regeering.</verse>

<verse osisID="Jer.01.3"> En het geschiedde in de dagen van Joakim, den zoon van Josias, den koning van Juda, tot aan het einde van het elfde jaar van Sedecias, den zoon van Josias, den koning van Juda, tot aan de wegvoering van Jerusalem, in de vijfde maand<note n="1118">Joachaz en Jechonias zijn niet met name genoemd, daar zij ieder slechts drie maanden regeerden; vgl. IV Reg. XXIII 31; XXIV 8. Zie verder de Inleiding. Het einde (de Septuagint laat dit woord weg) van het elfde jaar viel voor Sedecias in de vijfde maand van dat jaar, toen hij, bij de verwoesting van Jerusalem, ophield te regeeren (zie LII 12 volg., 27). De nog later uitgesproken profetieën (XL-XLIV) zijn in dit opschrift niet begrepen en als een aanhangsel te beschouwen; zie XL 1.</note>.</verse>

<verse osisID="Jer.01.4"> En het woord des Heeren geschiedde tot mij<note n="1119">In het dertiende jaar van Josias, zie v. 2; vgl. XXV 3.</note>, zeggende:</verse>

<verse osisID="Jer.01.5"> Eer Ik u vormde in den moederschoot, kende Ik u; en eer gij voortkwaamt uit moeders-lichaam, heiligde Ik u; en Ik stelde u tot een profeet voor de volken<note n="1120">Eer Ik u vormde, d.i. vóór uw bestaan, dus van eeuwigheid, kende Ik u, d.i. bestemde Ik u voor tot mijn bijzonderen dienstknecht. Tot ditzelfde doel had God hem in den moederschoot, d.i. vóór zijne geboorte, geheiligd, d.i. van de zonde gereinigd en met genade versierd; thans in het dertiende jaar (zie v. 2) stelde Hij hem tot een profeet, voor Israël niet alleen, doch ook voor de heidensche volken, zie v. 10. - Velen nemen met den H. Ephrem heiligen in de gewone beteekenis van afzonderen, wijden tot den dienst van God (vgl. Is. XIII 3), zoodat dit niets anders is dan eene nadere verklaring van het kennen in het eerste verslid.</note>.</verse> 


<verse osisID="Jer.01.6"> En ik zeide: Ach, ach, ach, Heere God! zie, ik weet niet te spreken, want ik ben een knaap<note n="1121">In het Hebr. slechts eenmaal ‘aha’, een uitroep van verwondering en huivering voor den hem opgedragen last. Een knaap, Septuag. ‘neôteros’, d.i. te jong; evenals het Lat. puer wordt het Hebr. naʽar van knaap en jongeling gezegd, b.v. II Par. XXXIV 3 van den zestienjarigen Josias. Men vermoedt, dat Jeremias toen ongeveer twintig jaren oud was.</note>.</verse>

<verse osisID="Jer.01.7"> En de Heer zeide tot mij: Zeg niet: Ik ben een knaap; want tot alles, waartoe<note n="1122">Septuag.: ‘tot allen, tot wie’ enz. God bekleedt zijnen profeet, krachtens zijne zending, met gezag, belooft zijne woorden in diens mond te leggen en (v. 8) hem te sterken en uit gevaren te redden. Van den profeet echter vordert Hij volmaakte gehoorzaamheid in alles en tot alles.</note> Ik u zenden zal, zult gij gaan; en alles, wat Ik u gebieden zal, zult gij spreken.</verse>

<verse osisID="Jer.01.8"> Vrees niet voor hun aangezicht, want Ik, Ik ben met u om u te redden, zegt de Heer.</verse>

<verse osisID="Jer.01.9"> En de Heer strekte zijne hand uit en raakte mijnen mond aan; en de Heer zeide tot mij: Zie, Ik heb mijne woorden in uwen mond gelegd<note n="1123">Deze zinnebeeldige handeling werd in profetische geestvervoering, niet uitwendig en lichamelijk, voltrokken, zie Is. VI 7. Als tolk des Heeren zal de profeet niet zijn eigen, maar het hem door God ingegeven woord spreken; vgl. Deut. XVIII 18.</note>.</verse>

<verse osisID="Jer.01.10"> Zie, Ik heb u heden gesteld over de volken en over de koninkrijken om uit te roeien en af te breken en te verdelgen en te verwoesten en op te bouwen en te planten<note n="1124">U gesteld, Hebr. tot opziener aangesteld en dus met macht over de volken en de koninkrijken bekleed. De uitwerking van zijn bediening wordt eerst als vernielend, vervolgens als opbouwend voorgesteld, omdat hij het vele kwaad moet uitroeien, eer er van opbouwen sprake kan zijn. Zijn woord zal niet alleen dat alles voorspellen, maar, dewijl het Gods woord is, uitwerken wat het aankondigt, zie V 14; Ps. XXXII 6, 9. Vgl. XXXI 28, waar ditzelfde aan God zelven wordt toegeschreven. - Om volken uit hunne landen als boomen uit te roeien, rijken als gebouwen af te breken; om de stad Gods op te bouwen en den wijngaard des Heeren (Gods volk) te planten; vgl. II 21. Voor de twee woorden van gelijke beteekenis afbreken en verdelgen heeft de Septuagint slechts één woord.</note>.</verse>

<verse osisID="Jer.01.11"> En het woord des Heeren geschiedde tot mij, zeggende: Wat</verse> 
<verse osisID="Jer.01.1">ziet gij, Jeremias? En ik zeide: Een wakenden staf zie ik.</verse>

<verse osisID="Jer.01.12"> En de Heer zeide tot mij: Gij hebt goed gezien, want waken zal Ik over mijn woord om het te volvoeren<note n="1125">De profeet zag een wakenden staf, of wat het Hebr. ‘sjakeed’ (van sjakad = waken) ook beteekent, een amandelstaf, d.i. een groenen, misschien ook bloeienden, amandelstok, die ‘de wakende’ heet, omdat hij het vroegst, reeds in Januari, groent en bloeit. Het gezicht beteekent, naar v. 12, Gods waakzame zorg om het door zijnen profeet te voorspellen woord in vervulling te doen gaan. Zie XXXI 28; XLIV 27.</note>.</verse>

<verse osisID="Jer.01.13"> En het woord des Heeren geschiedde tot mij ten tweeden male zeggende: Wat ziet gij? En ik zeide: Een ziedenden ketel zie ik, en zijne voorzijde uit het noorden herwaarts.</verse>

<verse osisID="Jer.01.14"> En de Heer zeide tot mij: Van het noorden zal het onheil losbreken over alle bewoners des lands<note n="1126">In het tweede gezicht ziet de profeet wat hij hoofdzakelijk moet profeteeren, te weten de uit het noorden komende verwoesting (vgl. VI 1), voorgesteld door een ziedenden, eigenlijk aangeblazen, ketel, d.i. eenen boven een aangeblazen vuur kokenden ketel (vgl. Job. XLI 11), zoodat de inhoud weldra moet overloopen; zijne voorzijde, waarlangs de kokende inhoud uitloopt, is uit het noorden herwaarts, d.i. naar Juda en Jerusalem, gekeerd. Ook bij Arabische dichters is een kokende ketel niet zelden het zinnebeeld van oorlogsrampen. Uit het noorden, want, hoewel Babel ten oosten van Palestina ligt, zouden de Babyloniërs, de bedoelde uitvoerders van het wraakgericht, zie XXV 9, van het noorden uit in het land vallen; bovendien behoorden zij, als erfgenamen der Assyrische wereldmacht, voor de Judeërs tot de noordelijke volken; zie Ez. XX 46.</note>.</verse>

<verse osisID="Jer.01.15"> Want zie, Ik zal alle geslachten der koninkrijken van het noorden oproepen, zegt de Heer; en zij zullen komen en een ieder zijnen zetel stellen aan den ingang der poorten van Jerusalem en tegen al zijne muren in het rond en tegen alle steden van Juda<note n="1127">Alle geslachten enz. zijn de verschillende volksstammen, die in het leger der Chaldeën dienden. Zijnen zetel stellen is zich gereed maken om gericht te houden, zie Ps. CXXI 5. Dit doen als het ware de belegeraars; zij spreken over de voor hen liggende stad het vonnis der verwoesting uit. De eigenlijke rechter evenwel is naar v. 16 de Heer.</note>.</verse>

<verse osisID="Jer.01.16"> En Ik zal mijne gerichten over hen uitspreken wegens al de boosheid dergenen, die Mij verlaten en aan vreemde goden geofferd<note n="1128">Voor libare, eigenlijk een plengoffer brengen, staat in het Hebr. wierook of een vuuroffer opdragen; het komt in de Vulgaat van Jeremias dikwerf in diezelfde beteekenis voor en is door offeren vertaald.</note> en de werken hunner handen aanbeden hebben.</verse>

<verse osisID="Jer.01.17"> Gij dan, omgord uwe lendenen en sta op en spreek tot hen alles wat Ik u gebied. Versaag niet voor hun aangezicht; want Ik zal maken, dat gij hun aangezicht niet hebt te duchten<note n="1129">De lendenen omgorden of het afhangende bovenkleed door een gordel aan de lendenen opschorten, opdat het den gang of den arbeid niet belemmere, beteekent hier in overdrachtelijken zin: zich tot zijne bediening gereed houden. Zie verder v. 7 en 8. Naar het Hebr. (wat volgens den H. Hiëronymus ook de Septuag. en de overige vertalingen uitdrukken): ‘Versaag niet..., opdat Ik u niet doe versagen voor hen’. Want zou de profeet uit gebrek aan geloof voor de vervolgingen en bedreigingen vreezen of terugwijken, dan zal God hem den in v. 8, 18, 19 beloofden bijstand onttrekken.</note>.</verse>

<verse osisID="Jer.01.18"> Want Ik, Ik stel u heden tot een versterkte stad en tot een ijzeren zuil en tot een koperen muur tegenover het gansche land, ten aanzien van de koningen van Juda, van zijne vorsten en van de priesters en van het volk des lands.</verse>

<verse osisID="Jer.01.19"> En zij zullen strijden tegen u en niet overmogen; want Ik, Ik ben met u, zegt de Heer, om u te redden<note n="1130">Door de kracht Gods gesterkt zal hij stand houden als een versterkte stad, die niet genomen kan worden, als een ijzeren zuil, die voor geen last bezwijkt, door geen storm wankelt, als een metalen muur, waartegen elk oorlogstuig machteloos is, tegenover het gansche land, dat vijandelijk tegenover hem staat, en in het bijzonder ten aanzien van koning, adel, priesterdom en volk, die zich allen vijandig tegenover hem alleen zullen stellen.</note>.</verse>

</chapter>


<chapter osisID="Jer.2">
 

<title>Hoofdstuk II.</title>
<p>De ondankbare trouweloosheid van Israël (v. 1-13). Uit Gods strafgerichten blijkt Israël's schuld (v. 14-19). Zijne afgoderij (v. 20-28). En nog blijft het zondigen en met heidensche machten heulen (29-.37</p>


<verse osisID="Jer.02.1"> En het woord des Heeren geschiedde tot mij, zeggende<note n="1131">De eerste strafrede (II-III 5) heeft de profeet waarschijnlijk uitgesproken kort na zijne roeping, onder koning Josias.</note>:</verse>

<verse osisID="Jer.02.2"> Ga heen en roep Jerusalem in de ooren, zeggende: Dit zegt de Heer: Ik ben u indachtig geweest, medelijden hebbende met uwe jeugd en met de liefde van uwen bruidsstaat, toen gij Mij gevolgd zijt in de woestijn, in een land, dat niet bezaaid wordt<note n="1132">Ga heen en verkondig luide en openlijk te Jerusalem. Jeremias begint met eene herinnering aan Israël's verkiezing in de woestijn v. 2, 3. Ik ben u indachtig geweest door uwe vijanden te straffen, zie v. 3. Hebr. ‘Ik ben om uwentwil gedachtig geweest aan de genegenheid uwer jeugd, aan de liefde’ enz., d.i. aan de genegenheid, welke Israël jegens Mij betoonde (zie Exod. IV 31) in zijne jeugd (Osee XI 1), d.i. in den eersten tijd van zijn volksbestaan, bij den uittocht uit Egypte, toen het nog was in den bruidsstaat, vóór het sluiten van het verbond op Sinaï (Exod. XIX 5, 6). Wel is waar was Israël ook toen herhaaldelijk oproerig (Exod. XV 24; XVI 2; XVII 2; vgl. Jer. VII 25). Maar hiervoor als het ware de oogen sluitende, zag Gods liefde alleen het geloof, waarmede Israël, op de stem van Moses, Hem gevolgd was in de woestijn. Deze laatste woorden en wat in dit vers nog volgt, alsook v. 1 en de aanhef van v. 2 ontbreken in de Septuagint.</note>.</verse> 


<verse osisID="Jer.02.3"> Heilig is Israël voor den Heer, de eersteling zijner vruchten: allen, die het verslinden, maken zich schuldig; onheilen komen over hen, zegt de Heer<note n="1133">Heilig, d.i. toegewijd aan Jehova, als zijn bijzonder eigendom (zie Exod. XIX 5 volg.; Deut. VII 6; XIV 2) en daarom onschendbaar, evenals de eerstelingen der veldvruchten. Deze waren aan Jehova toegewijd (Exod. XXIII 19) en mochten alleen door de priesters gegeten worden (Num. XVIII 12, 13); vreemden, die zich daaraan vergrepen, moesten daarvoor boeten (Lev. XXII 10, 14). In dien zin ook was Israël, het eerste der volken (XXXI 7; Am. VI 1 Hebr.), als de eersteling van Gods vruchten; degenen, die deze aan God toegewijde vrucht verslinden, ‘moeten boeten’ (Hebr.); m.a.w. God zal het aan zijn volk aangedaan onrecht wreken; zie Gen. XII 3; Deut. XXXII 10; Zach. II 8. Ook thans, hoe onwaardig zijn volk ook was, had God dit niet vergeten (zie XII 14) en het zou weer ten volle gelden, zoodra Israël in waarheid wederom Gods volk zou worden (zie XXX 16; LI 5).</note>.</verse>

<verse osisID="Jer.02.4"> Hoort het woord des Heeren, huis van Jacob en alle geslachten van Israël's huis<note n="1134">Tegenover die trouwe liefde des Heeren stelt de profeet in de volgende toespraak de ontrouw en ondankbaarheid, waaraan het geheele volk zich tegenover God had schuldig gemaakt (v. 4-8).</note>.</verse>

<verse osisID="Jer.02.5"> Dit zegt de Heer: Wat hebben uwe vaderen in Mij aan onrecht gevonden, dat zij zich van Mij verwijderd en de ijdelheid achterna gewandeld hebben en ijdel geworden zijn<note n="1135">Uwe vaderen, aan wier schuld en strafwaardigheid de even goddelooze kinderen zich moesten spiegelen. Wat hebben enz., m.a.w. Ben Ik aan mijn verbond ontrouw geworden? Vgl. Deut. XXXII 4; Mich. VI 3. De ijdelheid is een schimpnaam der ijdele afgoden; even ijdel, d.i. nietig en dwaas, zijn hunne aanbidders; vgl. Sap. XIII 1 volg.; Rom. I 21 volg. Zie dezelfde spreekwijze IV Reg. XVII 15.</note>?</verse>

<verse osisID="Jer.02.6"> En zij zeiden niet: Waar is de Heer, die ons deed opgaan uit het land Egypte, die ons voerde door de woestijn, door een onbewoonbaar en onbegaanbaar land, door een dorstig land en het beeld des doods, door een land, dat geen man doortrekt en geen mensch bewoont<note n="1136">Zij zeiden niet, d.i. dachten niet aan de weldaden Gods, inzonderheid aan Gods leiding door de akelige woestijn van Arabië na den uittocht uit Egypte. - het beeld enz., Hebr.: ‘van de schaduw des doods’, zie Is. IX 2. Vgl. Deut. VIII 15.</note>?</verse> 


<verse osisID="Jer.02.7"> En Ik bracht u in het land van den Karmel, opdat gij zijne vrucht en het puik daarvan zoudt eten; en daar gekomen, hebt gij mijn land verontreinigd en mijn erfdeel gemaakt tot een gruwel<note n="1137">In het land van den Karmel, d.i. van schoonheid en vruchtbaarheid, waarvan de heerlijke berg Karmel het zinnebeeld is. Volgens velen is de Karmel echter hier een gemeen zelfstandig naamwoord, zie Is. X noot 16, en beteekent het: ‘in een land van boomgaarden’, eene tegenstelling met de kale woestijn van v. 6. - verontreinigd door afgoderij, zie Lev. XVIII 24; Num. XXXV 33. - mijn land, met nadruk, zie Is. VIII 8.</note>.</verse>

<verse osisID="Jer.02.8"> De priesters zeiden niet: Waar is de Heer? En de handhavers der Wet erkenden Mij niet, en de herders misdreven tegen Mij, en de profeten profeteerden door Baäl, en de afgoden liepen zij achterna<note n="1138">De priesters, aanstonds handhavers der Wet genoemd (zie Deut. XVII 9-11; Jer. XVIII 18; Mal. II 6, 7), bekreunden zich niet om God en zijne wet. De herders zijn koningen en vorsten. De valsche profeten gaven voor, door ingeving van Baäl, eene algemeene benaming der Chanaänietische afgoden, zie XXIII 31, te profeteeren. Voor de afgoden heeft het Hebr. en de Septuag.: ‘wat geen nut kon doen’, wat zakelijk hetzelfde beteekent.</note>.</verse>

<verse osisID="Jer.02.9"> Daarom zal Ik nog met u in het gericht treden, spreekt de Heer, en met uwe kinderen zal Ik een geding voeren<note n="1139">Daarom, omdat Israël's vroegere schuld niet is uitgeboet en bovendien door den voortdurenden afval van het tegenwoordige geslacht nog altijd grooter wordt, zal Ik nog doen, wat Ik lankmoedig heb uitgesteld: Ik zal met u en met uwe kinderen, Hebr. en Septuag. ‘met uwe kindskinderen’, over die opgehoopte schuld een geding voeren, waarvan strenge kastijdingen de uitkomst zullen zijn. Vgl. Exod. XX 5 met noot 8.</note>.</verse>

<verse osisID="Jer.02.10"> Vaart over naar de eilanden der Cethim en ziet toe, en zendt naar Cedar<note n="1140">Tegenover de Cethim, zie Is. XXIII noot 2, hier de bewoners der kuststreken en der eilanden van het Westen, staan de bewoners van Cedar, zie Is. XXI noot 19, hier de woestijnbewoners van het Oosten.</note> en let nauwkeurig op, en ziet toe, of iets dergelijks geschied is:</verse>

<verse osisID="Jer.02.11"> of een volk zijne goden geruild heeft - en voorwaar dit zijn geen goden; mijn volk echter heeft zijne heerlijkheid geruild voor eenen afgod<note n="1141">Dat een volk zijnen hoofdgod liet varen, was bij de heidenen zonder voorbeeld; doch mijn volk heeft zijne heerlijkheid, Jehova, die zich tot luister van Israël zoo heerlijk geopenbaard had, den éénen waren God, geruild voor eenen afgod (Hebr. en Septuag.: ‘voor wat geen nut kan doen’, zie noot 8), die III 24 de schande wordt geheeten. Vgl. Ps. CV 20.</note>.</verse> 


<verse osisID="Jer.02.12"> Verstomt, o hemelen, hierover! En gij, zijne poorten<note n="1142">In plaats van en gij, zijne poorten heeft het Hebr.: ‘en siddert’. Zie Is. I noot 2.</note>, bedroeft u in hevige mate, zegt de Heer!</verse>

<verse osisID="Jer.02.13"> Want tweeërlei kwaad heeft mijn volk bedreven: Mij hebben zij verlaten, de bron van levend water, en zij hebben zich regenbakken gegraven, gescheurde bakken, die geen water kunnen houden<note n="1143">Een treffende tegenstelling tusschen het levend, altijd borrelend, frisch en weldadig bronwater (zie Ps. XXXV 10; Joan. IV 10; VII 37 volg.) en het stilstaand, doode water, dat nutteloos in gescheurde bakken wegzakt. Zoo was de dienst van den waren God tegenover de afgoderij.</note>.</verse>

<verse osisID="Jer.02.14"> Is Israël een slaaf of een huiseigene? Waarom dan is hij ten buit geworden<note n="1144">Israël was aan de heidensche volken ten buit en scheen derhalve in plaats van Gods vrijen zoon (zie v. 3; Exod. IV 22) een slaaf of een huiseigene (zie Gen. XIV noot 6) te zijn geworden.</note>?</verse>

<verse osisID="Jer.02.15"> Over hem brulden leeuwen en deden hunne stem klinken<note n="1145">Leeuwen, een zinnebeeld van machtige vijanden, Assyriërs enz. Vgl. IV 7; Am. III 4.</note>; zij maakten zijn land tot eene woestenij; zijne steden zijn verbrand, en niemand is er, die daarin woont.</verse>

<verse osisID="Jer.02.16"> Ook de zonen van Memphis en Taphnes hebben u onteerd tot aan den schedel<note n="1146">De Egyptenaren, hier naar hunne twee voornaamste steden genoemd, hebben u geheel en al onteerd door u tot afgoderij te verleiden, Hebr.: ‘zullen u den schedel afweiden’, of kaal maken, d.i. van alles wat u nog overig is berooven (vgl. Is. VII 20); uit de Septuag. kan men gissen, dat de oorspronkelijke lezing was: ‘zullen u mishandelen en bespotten’. Memphis, zie Is. XIX noot 11; Taphnes, Hebr. ‘Thachpanches’ is waarschijnlijk Daphne, niet ver van Pelusium, heden Tell Defenne, een grensvesting van Egypte naar het noordoosten. Welke mishandeling en berooving door de Egyptenaren hier bedoeld wordt, is onzeker; volgens sommigen die van IV Reg. XXIII 29, volgens anderen de Jer. XLII 15-22 en XLIV 12 voorspelde.</note>.</verse>

<verse osisID="Jer.02.17"> Is u dit niet overkomen, omdat gij den Heer, uwen God, verlaten hebt te dien tijde, toen Hij u leidde langs den weg<note n="1147">De oorzaak dier rampen is hun afval van God, dien zij het eerst hadden verlaten. Hij toch was hun geleider zoowel in de woestijn als later door de Wet en de profeten. Nu echter hadden zij zich die leiding van God onwaardig gemaakt, omdat hun afval nog altijd voortduurde. - De Septuag. laat het laatste halfvers achterwege; het schijnt hier uit II 6, 18 overgenomen.</note>?</verse>

<verse osisID="Jer.02.18"> En nu, wat zoekt gij u op den weg naar Egypte, dat gij troebel water zoudt drinken? En wat hebt gij te maken met den weg naar de Assyriërs, dat gij water van den stroom zoudt drinken<note n="1148">Israël's afval van zijnen God (v. 17) bleek uit de verbintenissen, die het dan met Egypte, dan met Assyrië sloot, meer op die heidensche machten dan op Jehova steunende. Dit noemt de profeet, terugziende op v. 13, water drinken (Hebr.) ‘van den Sjichor’, den naam van den troebelen Nijl, zie Is. XXIII noot 4, en van den stroom, den Euphraat. - Vgl. Is. XXX 1-4; XXXI 1-3; Thren. V 6; Ez. XVI 26 volg.; XXIII 3; Osee VII 11; XII 1.</note>?</verse> 


<verse osisID="Jer.02.19"> Tuchtigen zal u uwe boosheid, en uwe afvalligheid zal u bestraffen. Erken en zie, dat het kwaad en bitter is, dat gij den Heer, uwen God, hebt verlaten en er bij u geen ontzag is voor Mij, zegt de Heer, de God der heerscharen.</verse>

<verse osisID="Jer.02.20"> Vanouds hebt gij mijn juk verbroken, mijne banden verscheurd en gezegd: Ik wil niet dienen! Want op elken hoogen heuvel en onder allen loofrijken boom strektet gij u neder, boeleerster<note n="1149">Mijn juk, mijne banden, Septuag. ‘uw juk... uwe banden’, d.i. het u door God opgelegde juk. Het beeld is ontleend aan het juk der lastdieren, dat met banden op den rug werd vastgemaakt. In plaats van Gods wet te volgen en Hem volgens zijnen wil te vereeren, had Israël zich op de hoogten en in heilige bosschen en hoven aan ontuchtige afgoderij volgens eigen lusten schuldig gemaakt en was een boeleerster geworden; zie Osee I noot 2. Vgl. Deut. XII 2; Is. LVII 5-7; Osee IV 13. Hebr. naarden Massoretischen tekst, in overeenstemming met meerdere oude vertalingen: ‘heb Ik uw juk (het juk uwer slavernij) verbroken, uwe banden verscheurd’; tegenover die weldaad Gods staat Israël's ontrouw en weerspannigheid: ‘en gij hebt gezegd: Ik wil niet dienen’.</note>!</verse>

<verse osisID="Jer.02.21"> Ik echter, Ik heb u geplant als een uitgelezen wijnstok, louter echt zaad; hoe dan zijt gij Mij veranderd in een bastaard, ontaarde wijnstok<note n="1150">Als een uitgelezen, Hebr.: ‘als een sorek, zie Is. V noot 3. Mij, d.i. ten opzichte van Mij, veranderd; zie Osee XIV noot 11 aan het einde.</note>?</verse>

<verse osisID="Jer.02.22"> Al wascht gij u met loogzout en neemt gij u daarbij loogkruid in overvloed<note n="1151">Naast het delfstoffelijke loogzout of alkali, dat tot bereiding van zeep gebruikt wordt, staat het plantaardige loogkruid, waaruit soda door verbranding wordt verkregen.</note>, bezoedeld blijft gij door uwe ongerechtigheid voor mijn aangezicht, zegt de Heere God.</verse>

<verse osisID="Jer.02.23"> Hoe zegt gij: Ik heb mij niet verontreinigd, ik heb de Baäls niet nageloopen? Zie uwe wegen in de vallei, erken wat gij gedaan hebt<note n="1152">De Baäls, in het meervoud, om de vele vormen en namen, waaronder die Phenicische afgoderij werd gepleegd; Septuag. in het enkelvoud: ‘de (vrouwelijke) Baäl’, te weten Astarte. De vallei Hinnom is bedoeld, zie VII 31; de Septuag. noemt haar ‘polyandrion’, wellicht omdat aldaar eene begraafplaats was, zie VII 32; XIX 6.</note>; een lichte loopster, die hare wegen op- en neerloopt,</verse> 


<verse osisID="Jer.02.24"> eene woudezelin, gewend aan de woestijn, in den tocht harer ziel snuift zij de lucht in van het voorwerp harer lusten; niemand kan haar tegenhouden; allen, die haar zoeken, behoeven zich niet te vermoeien; in haren bronsttijd zullen zij haar vinden<note n="1153">De profeet vergelijkt den hartstocht van Juda voor ontuchtige afgoderij met de onweerstaanbare drift van de meest ontembare dieren in den bronsttijd. De loopster in v. 23 is naar het Hebr. ‘een lichte jonge kameelin’, die ‘langs hare wegen kruist’, d.i. van drift ongedurig heen en weer loopt. De woudezelin (onager is tweeslachtig, hier is het vrouwelijke dier bedoeld: eam), in de woestijn opgegroeid, van geen band of teugel wetende, zoekt snuivend naar hem, die hare drift kan verzadigen. - Aanmerkelijk wijkt in v. 23b-24 de Septuagint af en hare vertaling is duister van zin.</note>.</verse>

<verse osisID="Jer.02.25"> Weerhoud uwen voet van ontschoeiing en uwe keel van dorst! En gij zeidet: Ik ben wanhopig, neen, ik doe het niet! want ik neb de vreemden lief, en hen zal ik achternaloopen<note n="1154">Het ontschoeien van den voet beteekent volgens sommigen eene schaamtelooze ontblooting (zie Is. VII 20; XXXVI 12), gelijk het dorsten der keel onleschbaren wellust. Volgens anderen doelt de vermaning op de ontberingen en vermoeienissen, die zij zich getroosten in den dienst der afgoden, wat ook de Septuag. te kennen geeft: ‘weerhoud uwen voet van den ruwen weg’. Op die vermaning antwoordt zij schaamteloos, naar het Hebr.: ‘het is wanhopig’, d.i. vergeefs vermaant gij mij, ik wil en ik kan het niet laten; want ik heb enz.</note>.</verse>

<verse osisID="Jer.02.26"> Gelijk een dief te schande wordt, als men hem betrapt, zoo zijn te schande geworden die van het huis Israël, zij en hunne koningen, hunne vorsten en priesters en profeten,</verse>

<verse osisID="Jer.02.27"> die tot een hout zeggen: Gij zijt mijn vader, en tot een steen: Gij hebt mij voortgebracht<note n="1155">Tot een steen, dat in het Hebr. vrouwelijk is, als tot eene moeder.</note>. Zij keerden Mij den rug toe en niet het aangezicht, en ten tijde van hunnen nood zullen zij zeggen: Sta op en verlos ons!</verse>

<verse osisID="Jer.02.28"> Waar zijn uwe goden, die gij u gemaakt hebt? Dat zij opstaan en u redden ten tijde van uwen nood; want zoo talrijk als uwe steden waren uwe goden, Juda<note n="1156">De Septuag. voegt er bij uit het Hebr. van XI 13: ‘en naar het getal der straten van Jerusalem offerden zij aan de (vrouwelijke) Baäl’.</note>.</verse>

<verse osisID="Jer.02.29"> Wat wilt gij met Mij in twistgeding treden<note n="1157">Als om Mij aan te klagen, dat Ik u zwaarder gestraft heb, aan gij verdiendet.</note>? Allen hebt gij Mij verlaten, zegt de Heer.</verse> 


<verse osisID="Jer.02.30"> Vergeefs heb Ik uwe kinderen geslagen, geene tucht namen zij aan; uw zwaard heeft uwe profeten verslonden, als een worgende leeuw</verse>

<verse osisID="Jer.02.31"> is uw geslacht<note n="1158">In plaats van door de tuchtiging tot inkeer te komen, doodden zij als wilde dieren de door God gezonden profeten, die de straffen voorspelden; zie IV Reg. XXI 16; XXIV 4. Vgl. Matth. XXIII 35, 37; Luc. XI 47.</note>. Slaat acht op het woord des Heeren: Ben Ik voor Israël een woestijn geweest, of een laat vruchtgevend land<note n="1159">Dat nauwelijks late en halfrijpe vruchten geeft, Hebr.: ‘een land van duisternis’, d.i. een akelige wildernis ‘met doornen begroeid’ (Septuag.). Zie v. 6; Job. XXX 3.</note>? Waarom dan heeft mijn volk gezegd: Wij zijn heengegaan, wij willen niet meer tot U komen?</verse>

<verse osisID="Jer.02.32"> Kan eene jonkvrouw haren tooi vergeten, of eene bruid haren lijfgordel? Maar mijn volk heeft Mij vergeten, ontelbare dagen<note n="1160">De bruid des Heeren, Israël, vergat Jehova, haren roem en haren luister.</note>!</verse>

<verse osisID="Jer.02.33"> Wat beijvert gij u te toonen, dat uw weg goed is, om naar liefde te streven, gij, die bovendien nog uwe boosheden leert aan uwe wegen,</verse>

<verse osisID="Jer.02.34"> terwijl aan uwe vleugelen het bloed der zielen van armen en onschuldigen is bevonden? Niet in groeven vond Ik hen, maar op alle plaatsen, welke Ik boven vermeldde<note n="1161">Naar den H. Hiëronymus is de zin van v. 33, 34: Vergeefs tracht gij u te ontschuldigen en het goede te toonen, dat gij verricht, om mijne liefde te herwinnen. Want gij zijt zoo bedorven, dat gij ook aan anderen uwen boozen weg leert. Gelijk de vleugelen van een arend bezoedeld zijn met het bloed zijner slachtoffers, zoo bevond zich aan uwe vleugelen, d.i. aan de zoomen uwer kleederen, het bloed van onschuldig vermoorden (zie IV Reg. XXIV 4); ik vond die slachtoffers niet in groeven, op verborgen plaatsen, maar in het openbaar op alle plaatsen. De slotwoorden quoe supra memoravi staan niet in de vertaling van den H. Hiëronymus. - Het Hebr. vertaalt men verklarend: ‘Hoe voortreffelijk richt gij uwen weg in om te streven naar min (verboden liefde voor de afgoden); daarom (omdat uit afgoderij allerlei boosheid volgt) hebt gij ook aan wat slecht is uwen weg gewoon gemaakt. Ook bevond zich aan de zoomen van uwe kleederen (Septuag. “aan uwe handen”) het bloed der zielen van armen en onschuldigen, die gij niet op inbraak betraptet (eene zinspeling op Exod. XXII 2, zie noot 2 aldaar); maar bij dat alles!’ De zin is afgebroken en duister. Anderen voegen de laatste woorden bij het volgende vers: ‘Bij dat alles zeidet gij’ enz.</note>.</verse>

<verse osisID="Jer.02.35"> En gij zeidet: Zonder zonde en onschuldig ben ik; en daarom wende zich uw toorn van mij af<note n="1162">Hebr.: ‘voorzeker heeft zich zijn toorn van mij afgewend’. Het verblinde Juda achtte zich gerechtvaardigd, nu door Josias' ijver de ergste gruwelen van afgoderij waren uitgeroeid, alsof daarmede ook voor de onder Manasses gepleegde gruwelen voldoening ware gegeven. Vgl. IV Reg. XXIII 25, 26.</note>! Zie, Ik, Ik zal met u in het gericht treden, omdat gij zegt: Ik heb niet gezondigd.</verse>

<verse osisID="Jer.02.36"> Hoe verachtelijk zijt gij geworden uitermate, uwe wegen herhalende<note n="1163">Hebr.: ‘Wat loopt gij zoo ijverig heen en weder om uwen weg te verwisselen?’ Na teleurstelling en schande te hebben ondervonden bij het verbond met Assyrië, hadden zij zich tot Egypte gewend, b.v. onder Achaz, vgl. II Par. XXVIII 21.</note>. Ook aan Egypte zult gij te schande worden, gelijk gij te schande werdt aan Assur.</verse>

<verse osisID="Jer.02.37"> Want ook van daar zult gij heengaan met de handen op uw hoofd; want te niet gedaan heeft de Heer uw vertrouwen, en gij zult er geen geluk bij vinden<note n="1164">Met de handen enz., ten teeken van beschaming en teleurstelling; vgl. II Reg. XIII 19. - uw vertrouwen, d.i. degenen, op wie gij vertrouwen stelt.</note>.</verse>

</chapter>


<chapter osisID="Jer.3">
 

<title>Hoofdstuk III.</title>
<p>Berispende vermaning tot bekeering (v. 1-5). - Het afvallige zusterpaar (v. 6-10); uitnoodiging tot terugkeer (v. 11-18); begenadiging na ware boetvaardigheid (v. 19-25).</p>


<verse osisID="Jer.03.1"> Gewoonlijk zegt men<note n="1165">De vijf eerste verzen zijn het slot der II 1 begonnen strafrede. - Gewoonlijk zegt men, de Septuag. laat dit achterwege; het Hebr. heeft alleen zeggende; misschien zijn eenige woorden uitgevallen en moet men lezen zooals I 11: ‘En het woord des Heeren geschiedde tot Mij, zeggende’.</note>: Indien een man zijne vrouw verstoot, en zij, van hem weggegaan zijnde, een anderen man huwt, zal hij wel andermaal tot haar terugkeeren? Zal die vrouw niet onrein en bezoedeld zijn? Maar gij, gij hebt gehoereerd met vele minnaars; keer nochtans terug tot Mij, zegt de Heer, en Ik zal u aannemen<note n="1166">De wet van Deut. XXIV 1-4 verbood den man uitdrukkelijk eene verstooten vrouw, die een ander huwelijk had aangegaan, tot zich terug te nemen. De reden hiervan is in de Vulgaat uitgedrukt in de tweede vraag: Zal die vrouw, ten opzichte van haren vorigen man, niet onrein enz.; doch in het Hebr. is hier (evenals in de slotwoorden van Deut. XXIV 4) sprake van het land, dat daardoor ontwijd zou worden. Verder noodigt God, naar de lezing der Vulg., zijne bruid Israël uit, ondanks hare vele ongetrouwheden, om terug te keeren. Doch anderen verstaan het Hebr. in den zin van: ‘en gij (zoudt aanspraak maken om) tot Mij terug (te) keeren’. De laatste tekstwoorden en Ik zal u aannemen staan niet in de vertaling van den H. Hiëronymus en in geen enkelen anderen tekst.</note>.</verse> 


<verse osisID="Jer.03.2"> Hef uwe oogen op recht voor u uit en zie, waar gij u niet hebt neergestrekt; aan de wegen waart gij gezeten, hen afwachtende als een roover in de woestijn<note n="1167">Recht voor u uit, Hebr.: ‘naar de hoogten’, de plaatsen, waar de geestelijke ontucht der afgoderij gepleegd werd; vgl. II 20. - aan de wegen als eene schaamtelooze vrouw, zie Gen. XXXVIII 14; Ez. XVI 25, - als een roover, Hebr.: ‘een Arabier’, die op voorbijtrekkende reizigers loert.</note>; en gij ontwijddet het land door uwe hoererijen en door uwe boosheden.</verse>

<verse osisID="Jer.03.3"> Daarom zijn de regendruppelen weerhouden, en kwam er geen late regen; een hoerenvoorhoofd hadt gij, u schamen wildet gij niet<note n="1168">Straffen brachten Israël niet tot inkeer. Zie over den laten regen Lev. XXVI 3; Osee VI noot 5.</note>.</verse>

<verse osisID="Jer.03.4"> Noem Mij dan ten minste van nu af: Mijn vader, de leidsman mijner jonkheid zijt Gij!</verse>

<verse osisID="Jer.03.5"> Zult Gij eeuwig vergramd blijven of daarin volharden ten einde toe? Zie, (zoo) spraakt gij en gij deedt het kwaad en waart vermogend<note n="1169">Naar de Vulgaat is v. 4 en 5a een gebed, dat God aan het zondige Israël in den mond legt om barmhartigheid te bekomen. Hierop antwoordt God in 5b: Zoo spraakt gij, Israël, en hoewel gij veel kwaad hadt bedreven, waart gij door uw gebed vermogend tegenover Mij. Maar naar het Hebr. zijn het huichelachtige woorden van het door rampen gedrukte Israël, waarmede zijne daden in tegenspraak zijn: ‘Roept gij niet (eerst) nu tot Mij: Mijn vader! De echtvriend mijner jeugd (zie II 2) zijt Gij! Zou Hij eeuwig (den toorn) behouden, dien immer bewaren kunnen? Zie, zoo spraakt gij en deedt (inmiddels) het kwaad, en wel met kracht’. Waarschijnlijk ziet dit op den eersten tijd na Josias' hervorming, toen velen met den mond Jehova aanriepen, terwijl hunne daden met die woorden in tegenspraak waren. Hiermede bewijst de profeet hunne onbeschaamdheid (v. 3).</note>.</verse>

<verse osisID="Jer.03.6"> En de Heer zeide tot mij in de dagen van Josias, den koning<note n="1170">In aansluiting met v. 1-5 leert deze strafrede (III 6 - IV 4) wat tot eene ware bekeering vereischt wordt. Vooreerst een nederig schuldbesef. Daarom toont de profeet aan Juda zijne schuld uit de vergelijking met die van het reeds gestrafte Tienstammenrijk.</note>: Hebt gij gezien, wat de afvallige, Israël, gedaan heeft? Zij ging naar eigen lust op elken hoogen berg en onder elken loofrijken boom en hoereerde aldaar<note n="1171">Zie II 20. Vgl. IV Reg. XVI 3, 4. De afvallige, Hebr. ‘mesjoeba’, eigenlijk ‘afvalligheid’, is als de eigennaam van het tot den kalverendienst en de afgoderij vervallen Tienstammenrijk.</note>.</verse>

<verse osisID="Jer.03.7"> En Ik zeide, nadat zij dat alles bedreven had: Keer terug tot Mij<note n="1172">Zoo sprak God door de profeten, zie IV Reg. XVII 13-17.</note>. En zij keerde niet terug. En de trouwelooze, hare zuster Juda<note n="1173">De beide rijken heeten zusters, kinderen uit dezelfde stamvaders, Abraham, Isaäc en Jacob. Juda is de trouwelooze, omdat zij, door tempel, koning en priesterschap meer bijzonder aan den Heer toegewijd en door meer weldaden aan Hem verbonden, door afval en afgoderij trouwbreuk pleegde; vgl. Ez. XXIII 4.</note>, zag,</verse>

<verse osisID="Jer.03.8"> dat uit hoofde van het overspel, hetwelk de afvallige, Israël, had bedreven, Ik haar verstooten en haar den scheidbrief gegeven had<note n="1174">Door de verwerping van Israël uit het land des Heeren in de ballingschap was de heilige band met Jehova verbroken. Onder een ander opzicht, te weten omdat God zijn volk niet voor immer had verworpen, maar beloofd had het in zijn land terug te brengen, wordt Is. L 1 het bestaan van een scheldbrief ontkend.</note>; en zij vreesde niet, de trouwelooze, hare zuster Juda, maar ook zij ging heen en hoereerde.</verse>

<verse osisID="Jer.03.9"> En door de lichtvaardigheid harer hoererij ontwijdde zij het land en bedreef overspel met steen en hout<note n="1175">Hebr.: ‘door het geschrei harer hoererij (d.i. door haar luidruchtig en onbeschaamd hoereeren) werd het land (de heilige, aan God toegewijde grond) ontwijd’. Septuag.: ‘En voor niets (als een nietige zaak) werd geacht hare hoererij en zij bedreef overspel’ enz. Zie verder II 27.</note>.</verse>

<verse osisID="Jer.03.10"> En bij dit alles keerde de trouwelooze, hare zuster Juda, niet tot Mij terug met geheel haar hart, maar in veinzerij<note n="1176">Bij dit alles, d.i. ondanks de schrikwekkende straf harer verstooten zuster Israël. - in veinzerij, d.i. uitwendig, gedwongen door de maatregelen van Josias; vgl. II Par. XXXIV 3 volg.</note>, zegt de Heer.</verse>

<verse osisID="Jer.03.11"> En de Heer zeide tot Mij: De afvallige, Israël, heeft hare ziel gerechtvaardigd in vergelijking met de trouwelooze, Juda<note n="1177">Gerechtvaardigd, d.i. minder schuldig bevonden. Vgl. Ez. XVI 51. Juda was schuldiger, omdat het met meer kennis en met grooter ondankbaarheid zondigde.</note>.</verse>

<verse osisID="Jer.03.12"> Ga en roep deze woorden naar het noorden en zeg: Keer terug, afvallige, Israël, zegt de Heer! En Ik zal mijn aangezicht niet afwenden van ulieden, want heilig ben Ik, zegt de Heer, en Ik zal niet vergramd blijven voor immer<note n="1178">Naar het noorden, d.i. naar Assyrië, waar Israël in ballingschap was; zie v. 18. - heilig, Hebr. en Septuag. ‘goedertieren’. Aan het minder schuldige Israël wordt barmhartigheid aangeboden en terugkeer uit de ballingschap, opdat het meer schuldige Juda tot besef van zijne schuld kome en door heiligen naijver opgewekt zich oprecht bekeere.</note>.</verse>

<verse osisID="Jer.03.13"> Evenwel erken uwe ongerech- tigheid, want tegen den Heer, uwen God, zijt gij weerspannig geweest, en gij hebt uwe wegen verstrooid naar de vreemden<note n="1179">d.i. Gij hebt naar alle zijden rondgezworven om vreemde minnaars te zoeken; zie II 23 volg.</note> onder elken loofrijken boom, en naar mijne stem hebt gij niet gehoord, zegt de Heer.</verse>

<verse osisID="Jer.03.14"> Bekeert u, kinderen, en keert weder, zegt de Heer; want Ik ben uw man<note n="1180">Hebr. en Septuag.: ‘Keert terug, afvallige kinderen’. Het woord is gericht tot het afvallige Israël. Ik ben uw man, die recht heeft op uwe onderwerping en u als een vergevingsgezind echtgenoot wil behandelen, want Ik zal ulieden enz.</note>, en Ik zal ulieden aannemen, éénen uit eene stad en twee uit eenen stam, en Ik zal u binnenvoeren in Sion<note n="1181">M.a.w. een klein, uitgelezen getal zal de Heer naar het geestelijke Sion brengen, dat het middelpunt zal zijn van het ééne en onverdeelde Rijk Gods.</note>.</verse>

<verse osisID="Jer.03.15"> En Ik zal u herders geven naar mijn hart, en zij zullen u weiden met kennis en wijsheid<note n="1182">Herders als Zorobabel, Esdras enz., vooral den goeden Herder, Christus, zie XXIII 4 volg. Vgl. Ez. XXXIV 23.</note>.</verse>

<verse osisID="Jer.03.16"> En wanneer gij vermenigvuldigd en aangewassen zijt in het land in die dagen, zegt de Heer, zullen zij niet meer zeggen: De ark van het verbond des Heeren; en zij zal niet meer opkomen in het hart, en zij zullen niet meer aan haar denken; en zij zal niet bezocht, en er zal geene meer gemaakt worden<note n="1183">De vermenigvuldiging der overblijfselen van Israël is naar de voorstelling der profeten (vgl. Osee I 10; Mich. II 12, 13; Is. IX 3 Hebr.; Jer. XXIII 3; Ez. XXXVI 11) eigen aan het tijdperk van den Messias, dat ook door de uitdrukking in die dagen niet zelden wordt aangeduid (v. 18; XXXI 1; XXXIII 16). Die vermenigvuldiging, eene zinspeling op den zegen van Gen. I 28; zal dan in het volk Gods verwezenlijkt worden. - De ark des verbonds, de ziel en het middelpunt van den eeredienst onder het Oude Verbond, zal door de kinderen van het nieuwe Sion (v. 14) geheel en al vergeten zijn. De reden hiervan is, dat de Mosaïsche eeredienst door een veel luisterrijker zal vervangen zijn.</note>.</verse>

<verse osisID="Jer.03.17"> Te dien tijde zullen zij Jerusalem noemen: Troon des Heeren; en alle volken zullen zich derwaarts verzamelen, tot den naam des Heeren in Jerusalem, en zij zullen niet wandelen naar de bedorvenheid van hun allerboost hart<note n="1184">In plaats van de ark zal geheel Jerusalem de troon des Heeren zijn; vgl. Is. IV 5, 6; Apoc. XXI 3. Evenals bij Is. II 2 volg. en Mich. IV 1 volg. zullen alle volken derwaarts samenvloeien, tot den naam, d.i. tot den Heer, die zich in Jerusalem openbaart (vgl. Is. LX 4 volg.). Heiligheid zal in de plaats treden van de vroegere weerspannigheid.</note>.</verse> 


<verse osisID="Jer.03.18"> In die dagen zal het huis Juda gaan naar het huis Israël, en te zamen zul en zij komen uit het land van het noorden naar het land, dat Ik gegeven heb aan uwe vaderen<note n="1185">De profeet ziet ook Juda in ballingschap, en eveneens in het land van het noorden, doch niet terzelfder plaatse als Israël. Te zamen, want de kinderen van het nieuwe Sion zullen in één Rijk zijn hereenigd. Vgl. Is. XI 12, 13.</note>.</verse>

<verse osisID="Jer.03.19"> Ik nu zeide: Hoe zal Ik u tot zonen maken en u een begeerlijk land schenken, het luisterrijke erfdeel van de heerscharen der volken! En Ik zeide: Gij zult Mij Vader noemen en niet ophouden Mij te volgen<note n="1186">Welke heerlijke voorrechten God aan hunne vaderen gegeven (v. 18) en voor hen allen bestemd had, wordt hier nader verklaard: God had besloten hen boven alle volken tot zonen te maken (het meervoud ziet op de kinderen des volks, dat in zijn geheel Gods ‘eerstgeboren zoon’ is, zie Exod. IV 22); Hij wees hun ‘een goed en ruim land’ aan, ‘een land, dat overvloeit van melk en honig’, dat (Hebr.) ‘het sieraad was onder de sieraden der volken’, of, naar de Vulgaat, voorheen het heerlijke erfdeel geweest was van de heerscharen der Chanaänietische volken (zie Exod. III 8). Wat God daarom met recht van hen mocht verwachten, drukt Hij op menschelijke wijze uit (En Ik zeide enz.), te weten dat zij van hunnen kant Hem als Vader zouden vereeren en Hem gehoorzamen. Doch het tegendeel geschiedde (v. 20).</note>!</verse>

<verse osisID="Jer.03.20"> Maar evenals eene vrouw haren echtvriend versmaadt, zoo heeft het huis Israël Mij versmaad, zegt de Heer.</verse>

<verse osisID="Jer.03.21"> Eene stem wordt op de wegen<note n="1187">Hebr.: ‘op de heuvelen’, zie v. 2; ter plaatse, waar zij gezondigd hebben, beweenen zij hunne schuld.</note> gehoord: geween en gehuil der kinderen van Israël, omdat zij hunnen weg slecht gemaakt, den Heer, hunnen God, vergeten hebben.</verse>

<verse osisID="Jer.03.22"> Bekeert u, kinderen, en keert terug<note n="1188">Hebr. evenals in noot 16.</note>, en Ik zal uwe afvalligheid genezen. Zie, wij komen tot U; want Gij, Gij zijt de Heer, onze God!</verse>

<verse osisID="Jer.03.23"> In waarheid, bedrieglijk waren de heuvelen en de menigte der bergen<note n="1189">De daar gepleegde afgoderij gaf in plaats van geluk niets dan onheil.</note>! In waarheid, bij den Heer, onzen God, is het heil van Israël!</verse>

<verse osisID="Jer.03.24"> De schande heeft den arbeid onzer vaderen verteerd van onze jeugd af: hunne kudden en hunne runderen, hunne zonen en hunne dochters<note n="1190">De schande, een schimpnaam der afgoden, inzonderheid van Baäl (zie Osee IX 10), heeft den arbeid, d.i. de vrucht van den arbeid, verteerd. Vervolgens wordt al datgene opgesomd, wat zij aan de afgoden geofferd of in de oorlogen, straffen van God, verloren hadden.</note>.</verse> 


<verse osisID="Jer.03.25"> Wij zullen ons nederleggen in onze schande, en onze smaad zal ons overdekken<note n="1191">Gelijk men boete deed in zak en asch, zoo verklaren zij zich bereid in de eigen schande als op een bed neder te liggen en zich te dekken met den smaad, m.a.w. gewillig de smadelijke straf hunner zonde in den geest van boetvaardigheid te dragen. Het antwoord des Heeren volgt in IV 1-4.</note>; want tegen den Heer, onzen God, hebben wij gezondigd, wij en onze vaderen, van onze jeugd af tot op dezen dag; en wij hebben niet gehoord naar de stem van den Heer, onzen God.</verse>

</chapter>


<chapter osisID="Jer.4">
 

<title>Hoofdstuk IV.</title>
<p>Opwekking tot bekeering (v. 1-4). Het naderende gericht: de vijand uit het noorden (v. 5-18); weeklacht over de verwoesting, die hij aanricht (v. 19-31).</p>


<verse osisID="Jer.04.1"> Indien gij wilt terugkeeren, Israël, spreekt de Heer, bekeer u dan tot Mij; zoo gij uwe ergernissen wegneemt van mijn aangezicht, zult gij niet wankelen<note n="1192">Indien gij wilt terugkeeren van uwen boozen weg of van uwe rampen (uit de ballingschap), bekeer u dan ernstig en van ganscher harte tot Mij (met nadruk). Het Hebr. kan ook vertaald worden: ‘dan zult gij tot Mij (d.i. in mijne gunst, of beter: tot Mij, in Sion, in uw vaderland) wederkeeren’. - uwe ergernissen of ‘gruwelen’ (Hebr), de afgoden. - niet wankelen, naar het Hebr.: niet buiten uw land rondzwerven.</note>.</verse>

<verse osisID="Jer.04.2"> En gij zult zweren: Zoo waar de Heer leeft, in waarheid en met oordeel en in rechtvaardigheid; en zegenen zullen Hem de volken, en zij zullen Hem lofprijzen<note n="1193">De zedelijke vrucht der bekeering en de voorwaarde van den in het tweede halfvers beloofden zegen is de aanbidding van God, waarvan het zweren bij zijnen naam een openlijke belijdenis is; want men zweert bij den God, dien men aanbidt (zie Deut. VI 13; X 20; Is. XIX 18; Am. VIII 14). Zoo waar enz. is het gewone eedsformulier (vgl. Ruth III 13; I Reg. XIV 39 enz.). Voorheen zwoer Israël bij vreemde goden (V 7; XII 16); en, zoo het bij Jehova zwoer, deed het zulks niet (vgl. V 2) in waarheid of oprechtheid, met oordeel of goede reden, in rechtvaardigheid, wat de bezworen zaak betrof. Het tweede halfvers zinspeelt op Gods beloften aan de aartsvaders (Gen. XII 3; XVIII 18 enz.): de heidensche volken zullen den waren God vereeren en in het geluk van Israël deelen. Anderen vertalen het Hebr.: ‘de volken zullen zich in Hem zegenen en op Hem zich beroemen’, wat hetzelfde beteekent; zie Gen. XXII noot 9. Eene voorspelling dus van de bekeering der heidenen.</note>.</verse>

<verse osisID="Jer.04.3"> Want dit zegt de Heer tot de manschap van Juda en tot Jerusa- lem: Ontgint u een nieuwen akker en zaait toch niet onder de doornen<note n="1194">Om het over Israël reeds voltrokken gericht te ontgaan, moeten zij zich niet tevreden stellen met eene uitwendige en oppervlakkige bekeering (zie III 1, 4, 5), maar den akker huns harten van zonden zuiveren, om daarna met goed gevolg zaden van deugd te kunnen zaaien. Zie hetzelfde beeld Osee X 12. Vgl. Matth. XIII 7, 8.</note>.</verse>

<verse osisID="Jer.04.4"> Laat u besnijden voor den Heer en neemt de voorhuid uwer harten weg, mannen van Juda en bewoners van Jerusalem; opdat wellicht mijne verbolgenheid niet uitbreke als een vuur en brande, zoodat er niemand zij, die blusschen kan, wegens de boosheid uwer gedachten<note n="1195">Laat u besnijden enz., een nieuw beeld om de bekeering des harten en de toewijding aan den Heer te beteekenen (zie VI 10; IX 25 en vgl. Deut. X 16; XXX 6; Rom. II 29; Phil. III 3; Col. II 11). - opdat enz., zie Am. V 6. Over het door vuur verzinnebeelde gericht handelt de profeet vervolgens, in eene nieuwe, waarschijnlijk terzelfder tijd (zie III 6) uitgesproken strafrede, tot VI 30.</note>.</verse>

<verse osisID="Jer.04.5"> Boodschapt in Juda en doet kond in Jerusalem, spreekt en blaast de bazuin in het land; roept luidkeels en zegt: Verzamelt u en trekken wij de versterkte steden binnen<note n="1196">Beter heeft, overeenkomstig de Hebr. randlezing, de Septuag. met andere oude vertalingen: ‘spreekt: Blaast de bazuin’ enz., het noodsein voor de bewoners van het land om zich binnen de versterkte steden te verschuilen, want de vijand staat reeds aan de grenzen (v. 15).</note>!</verse>

<verse osisID="Jer.04.6"> Richt de banier op naar Sion heen! Schept moed, staat niet stil! Want onheil voer Ik herwaarts uit het noorden, en groot verderf<note n="1197">De banier wijst aan de vluchtelingen den weg naar Sion, de sterkste vesting. Schept moed om u door de vlucht te redden (zie Is. X 31); Hebr. en Septuag.: ‘vlucht’. - uit het noorden, zie I 13-15.</note>.</verse>

<verse osisID="Jer.04.7"> Een leeuw is opgestaan uit zijn leger<note n="1198">Uit zijn leger, Hebr. ‘uit zijn struikgewas’, waar de leeuw zijn leger heeft; hij is een zinnebeeld van den vijand uit het noorden; vgl. Num. XXIII 24. Zie verder II 15. Bedoeld zijn hoogstwaarschijnlijk de Chaldeën; zie XXV 9.</note>, en een plunderaar der volkeren heeft zich opgericht; hij is uitgetogen van zijne plaats om uw land te maken tot eene wildernis: uwe steden zullen verwoest worden en zonder bewoner blijven.</verse>

<verse osisID="Jer.04.8"> Omgordt u daarom met rouwgewaden, weeklaagt en jammert; want de gramschap van des Heeren verbolgenheid heeft zich niet afgewend van ons<note n="1199">Want niet enz., m.a.w. ijdel is uwe hoop, dat, om de maatregelen van Josias tot hervorming der zeden, Gods toorn zich zou hebben afgewend; want de bekeering was niet oprecht; zie II 35.</note>.</verse> 


<verse osisID="Jer.04.9"> En het zal zijn te dien dage, zegt de Heer: Het hart des konings en het hart der vorsten zal hun ontzinken; en verstommen zullen de priesters, en de profeten zullen verbijsterd worden<note n="1200">De valsche profeten zullen verbijsterd worden, omdat hunne voorspellingen leugens zullen blijken.</note>.</verse>

<verse osisID="Jer.04.10"> En ik zeide: Ach, ach, ach, Heere God! Hebt Gij dan dit volk en Jerusalem misleid, zeggende: Vrede zult gij hebben; en zie, het zwaard is doorgedrongen tot aan de ziel<note n="1201">Ik zeide, ontsteld om mijn profetisch gezicht. Ach enz., zie I 6. - misleid, volgens sommigen door de vleiende beloften der valsche profeten toe te laten, volgens den H. Hiëron. e.a. door heilbeloften als b.v. III 17 volg., welke in strijd schenen met de hier voorafgaande bedreigingen; er kan ook gedoeld zijn op de godspraak van Holda IV Reg. XXII 18-20, die onder Josias vrede beloofde; de nu komende rampen schenen den profeet zoo nabij, als waren zij daarmede in tegenspraak. Want reeds ziet hij het zwaard doorgedrongen tot aan de ziel of het leven des volks, dat met den ondergang bedreigd werd.</note>?</verse>

<verse osisID="Jer.04.11"> Te dien tijde zal men tot dit volk en tot Jerusalem zeggen: Een brandende wind waait op de wegen der woestijn, den weg op naar de dochter mijns volks - niet om te wannen en om te zuiveren.</verse>

<verse osisID="Jer.04.12"> Een hevige wind zal Mij van daar komen; en nu zal Ik mijne gerichten over hen uitspreken<note n="1202">Een brandende wind, een beeld van het naderende gericht (vgl. Job XXVII 21; Is. XXVII noot 8), waait ‘van de hoogten der woestijn’ (Hebr.) in de richting der dochter, welke mijn volk is (zie Is. XXII 4); het is geen weldadige wind, niet om te wannen enz., een wind te hevig hiervoor zal Mij, d.i. op mijn bevel, te mijnen dienste, komen. - en nu zal Ik, want de Heer zelf komt in dien storm ten gerichte; zie I 16.</note>.</verse>

<verse osisID="Jer.04.13"> Zie, als een wolk komt hij op, en als een stormwind zijn zijne wagens; sneller dan adelaars zijn zijne paarden<note n="1203">Nog andere beelden van het naderende gericht: - een donkere onweerswolk, zie Ez. XXXVIII 16, een stormwind, zie Is. V 28 en LXVI 15, sneller dan adelaars, volgens de bedreiging van Deut. XXVIII 49. Vgl. de schildering der Chaldeën Hab. I 6-8.</note>. Wee ons, want wij zijn overweldigd!</verse>

<verse osisID="Jer.04.14"> Wasch uw hart van de boosheid, o Jerusalem, opdat gij behouden moogt worden! Hoelang nog zullen heillooze gedachten in u verwijlen<note n="1204">Boetvaardigheid en bekeering is nog de eenige weg tot behoud. Laat dus die heillooze gedachten, om bij heidensche volken, b.v. bij Egypte (zie II 36), hulp te zoeken, voor immer varen. Want de oorlogsrampen zijn in aantocht v. 15.</note>?</verse> 


<verse osisID="Jer.04.15"> Want de stem van den heraut uit Dan, en van den boodschapper des afgods uit het gebergte van Ephraïm<note n="1205">De eerste tijding komt uit Dan, aan de noordelijke grens van Palestina (vgl. Jud. XX 1), waar de vijand het land binnenrukt, zie VIII 16. Weldra volgt een tweede bode, die de nadering des verwoesters, uit het noordelijk van Juda gelegen gebergte van Ephraïm, aan Jerusalem boodschapt; deze heet hier de boodschapper des afgods, Hebr. van aven, dat eigenlijk onheil beteekent, doch ook een schimpnaam is van den afgod, die zijn volk, den vijand van Juda, als aanvoert en daarmede wordt vereenzelvigd.</note>!</verse>

<verse osisID="Jer.04.16"> Zegt aan de volken: Zie, vernomen is in Jerusalem, dat er wachters komen uit een ver land en dat zij tegen de steden van Juda hunne stem verheffen<note n="1206">Zegt aan de volken, want de vijand uit het noorden zal ook tegen hen zich richten. Wachters of belegeraars, die de wacht houden bij de steden.</note>.</verse>

<verse osisID="Jer.04.17"> Als wachters der velden zijn zij tegen haar in het rond geschaard<note n="1207">Als wachters (het Hebr. heeft een ander woord dan v. 16) der velden, die eenen wijngaard van alle zijden bewaken, zoo zullen de vijanden Jerusalem belegeren en bewaken, opdat niemand uit de stad ontvluchte. - tegen haar, Jerusalem, hier en v. 18, als eene vrouw verpersoonlijkt.</note>; want zij heeft Mij tot gramschap getart, zegt de Heer.</verse>

<verse osisID="Jer.04.18"> Uwe wegen en uwe gedachten hebben u dit berokkend; dat is uwe boosheid, want zij is bitter, want zij heeft u geraakt aan het hart<note n="1208">Dat is de vrucht van uwe boosheid; zie II 18. - geraakt aan het hart, d.i. heeft het levensbeginsel aangetast, zie v. 10.</note>.</verse>

<verse osisID="Jer.04.19"> Mijn ingewand, mijn ingewand! Ik lijd weeën, het gevoel mijns harten is ontsteld in mij! Ik zal niet zwijgen! Want mijne ziel heeft het geschal der bazuin gehoord, het krijgsgetier<note n="1209">Het gezicht der over zijn volk komende rampen doet den ziener in hevige mate ontstellen, als leed hij barensweeën. - het gevoel enz., Hebr.: ‘O, de wanden mijns harten - bonzen doet mijn hart!’ Als wilde het kloppen des harten de wanden doorbreken. De oorzaak dier hevige onsteltenis volgt: want enz. Vgl. Is. XV 5; XVI 11.</note>.</verse>

<verse osisID="Jer.04.20"> Verderf op verderf is uitgeroepen, en verwoest is het gansche land; eensklaps verwoest zijn mijne tenten, plotseling mijne dekkleeden<note n="1210">Een onafgebroken reeks van jammeren is over Juda uitgeroepen, d.i. aangekondigd. Mijne tenten, dichterlijk dekkleeden, d.i. de bedekkingen der tenten, genaamd (zie Hab. III noot 10), beteekenen de woningen.</note>!</verse>

<verse osisID="Jer.04.21"> Hoelang nog zal ik den vluchteling<note n="1211">Hebr. ‘de (vijandelijke) banier’.</note> zien, het geschal der bazuin hooren?</verse> 


<verse osisID="Jer.04.22"> Want<note n="1212">Gods antwoord: Die jammeren zullen aanhouden, want enz. Dwaas heet in de H. Schrift de zondaar, want de zonde is de rampzaligste dwaasheid.</note> dwaas is mijn volk, het heeft Mij niet gekend; onwijze en onverstandige kinderen zijn zij; wijs zijn zij om kwaad te doen, maar goed doen kennen zij niet!</verse>

<verse osisID="Jer.04.23"> Ik schouwde op de aarde - en zie, zij was ledig en een niet! En naar de hemelen - en er was geen licht in hen<note n="1213">In v. 23-26 schildert de profeet den toestand des lands, ja der geheele aarde, na de voltrekking van Gods wraakgericht. De aarde was voor zijn profetischen blik weder tohoe vabohoe (Hebr.), d.i. vormeloos en ledig (Gen. I 2; vgl. Is. XXXIV 11). Duisternis is ook hier een beeld van rampen; zie Is. VIII 22; XIII 10.</note>!</verse>

<verse osisID="Jer.04.24"> Ik zag de bergen - en zie, zij beefden; en al de heuvelen schudden<note n="1214">Vgl. Is. V 25; Mich. I 4.</note>!</verse>

<verse osisID="Jer.04.25"> Ik zag toe, en er was geen mensch, en al het gevogelte des hemels was gevloden!</verse>

<verse osisID="Jer.04.26"> Ik schouwde - en zie, de Karmel<note n="1215">Zie II noot 7.</note> was woest; en al zijne steden waren vernield voor het aangezicht des Heeren en voor het aangezicht der gramschap van zijne verbolgenheid.</verse>

<verse osisID="Jer.04.27"> Want dit zegt de Heer: Woestenij zal worden het geheele land, maar nochtans geene eindverdelging zal Ik brengen<note n="1216">God bevestigt door zijn woord wat Hij den profeet in gezicht liet aanschouwen. Geene eindverdelging, want Juda moet blijven bestaan, opdat de belofte van den Messias in vervulling ga; vgl. Is. VI 13; X 21; XI 11, 16 enz. Nochtans zal het gericht over Juda schrikwekkend zijn, want (v. 28) onherroepelijk is Gods besluit, dat de zonde moet gestraft worden.</note>.</verse>

<verse osisID="Jer.04.28"> Treuren zal de aarde, en in rouw zullen de hemelen zijn daarboven; dewijl Ik heb gesproken, besloten heb, en het heeft Mij niet berouwd, en Ik ben daarvan niet afgeweken<note n="1217">Septuag.: ‘dewijl Ik heb gesproken en het zal Mij niet berouwen, (dewijl) Ik heb aangevangen en daarvan niet zal afwijken’.</note>.</verse>

<verse osisID="Jer.04.29"> Voor de stem des ruiters en des boogschutters vlucht geheel de stad; zij begeven zich in ongenaakbare plaatsen en beklimmen rotsen; al de steden zijn verlaten, en daarin woont geen mensch<note n="1218">De uitwerking van het gericht op het land (want in plaats van de stad heeft de Septuag. ‘de landstreek’) en op de steden van Juda, Sion uitgezonderd, dat in v. 30 wordt toegesproken. In de steden achten de bewoners zich niet veilig, zij vluchten op steile rotsen als weleer Judic. VI 2; I Reg. XIII 6.</note>.</verse> 


<verse osisID="Jer.04.30"> Gij echter, overweldigde, wat zult gij doen? Al kleedt gij u in karmozijn, al tooit gij u met gouden kleinooden en bestrijkt gij uwe oogen met spiesglans, vergeefs siert gij u op; versmaad hebben u uwe minnaars, zij staan u naar het leven<note n="1219">De middelen, welke de boeleerster Sion voorheen aanwendde om hare minnaars, de heidensche machten, te behagen, zullen haar dan voor dien vijand niet meer baten; eene toespeling op Jezabel IV Reg. IX 30. - karmozijn, zie Is. I 18; spiesglans, zie Is. LIV noot 11. Omdat Sion's ondergang zeker is, noemt haar de profeet overweldigde; in de Septuag. staat dit niet.</note>.</verse>

<verse osisID="Jer.04.31"> Want geschrei als van eene barende heb ik gehoord, angstkreten als van eene, die een kind ter wereld brengt<note n="1220">Hebr.: ‘voor het eerst ter wereld brengt’. Zoo ook schreit Sion bij Is. III 26.</note>; het is het geschrei der dochter Sion, die in doodsnood is en hare handen uitstrekt. Wee mij, want mijne ziel bezwijkt om de verslagenen<note n="1221">Hebr.: ‘voor de moordenaars’, die Sion naar het leven staan’, zie v. 30.</note>.</verse>

</chapter>


<chapter osisID="Jer.5">
 

<title>Hoofdstuk V.</title>
<p>Aanklacht over het zedenbederf (v. 1-9); het naderende gericht (v. 10-19); herhaalde en verscherpte aanklacht (v. 20-31).</p>


<verse osisID="Jer.05.1"> Doorkruist de wegen van Jerusalem en schouwt toe, en ziet rond en zoekt in hare straten, of gij iemand vindt, die het recht betracht en naar trouw streeft; en Ik zal haar genadig zijn<note n="1222">In de hier volgende aanklacht (v. 1-9) toont de profeet aan, dat het IV 5-31 aangekondigde gericht eene gerechte straf is. - De zin is: - of er iemand is, die het door Gods wet voorgeschreven recht met getrouwheid betracht. Men mag dit niet in den strengsten zin opvatten, alsof er geen enkele vrome gevonden werd; zie Mich. VII 2, noot 2; vgl. Ps. XIII 2, 3. - haar, de stad Jerusalem. Eene zinspeling op Abraham's gebed voor Sodoma Gen. XVIII 23 volg.; vgl. Ez. XIV 14, 18, 20.</note>.</verse>

<verse osisID="Jer.05.2"> En al zeggen zij ook: Zoo waar de Heer leeft, dan zweren zij nog valschelijk<note n="1223">De meesten zwoeren bij hunnen afgod. En beleed men al den waren God door bij Hem te zweren, dan schrikte men niet terug voor meineed. Een zeker teeken eener diep bedorven maatschappij. Vgl. IV 2.</note>.</verse>

<verse osisID="Jer.05.3"> Heer, uwe oogen slaan de trouw gade<note n="1224">M.a.w. God wil, dat de mensch tegenover Hem en tegenover zijnen naaste de trouw bewaart, en Hij had daarom de ontrouw van zijn volk gestraft. Doch het was vergeefs!</note>! Gij hebt hen geslagen, en zij ontwaarden geen smart; Gij hebt hen verbrijzeld, en zij weigerden de tucht aan te nemen; zij maakten hun gelaat harder dan een rotssteen en wilden niet terugkeeren<note n="1225">Geen spoor van schaamte of berouw vertoonde zich op hun onbeschaamd gelaat. Vgl. Is. XLVIII 4; Ez. II 4.</note>.</verse>

<verse osisID="Jer.05.4"> En ik zeide: Wellicht zijn het de geringen, en zijn zij dwaas, dewijl zij onbekend zijn met den weg des Heeren, met het recht van hunnen God.</verse>

<verse osisID="Jer.05.5"> Ik zal dan gaan tot de grooten en met hen spreken; want zij kennen den weg des Heeren, het recht van hunnen God. En zie, nog meer hadden dezen altemaal het juk verbroken, de banden vaneengescheurd<note n="1226">Zie II noot 19.</note>!</verse>

<verse osisID="Jer.05.6"> Daarom heeft de leeuw uit het woud hen geslagen, de wolf bij avond hen overweldigd, loert de panter op hunne steden: al wie er uitgaat, zal gegrepen worden<note n="1227">Heeft geslagen enz., een profetisch verleden. Genoemde roofdieren beteekenen bloeddorstige, roofgierige vijanden; vgl. Lev. XXVI 21, 22. - de leeuw, zie IV noot 7. - de wolf bij avond, zie Hab. I 8; Soph. III 3; anderen vertalen het Hebr.: ‘de wolf der woestijn’; naar de Septuag. komt hij rooven ‘bij hunne huizen’, gelijk de panter onder de muren der steden, zie Osee XIII 7.</note>. Want menigvuldig zijn hunne trouweloosheden, geweldig zijn hunne afvalligheden.</verse>

<verse osisID="Jer.05.7"> Waarom zou Ik u genadig kunnen zijn? Uwe kinderen hebben Mij verlaten en zweren bij hen, die geen goden zijn; Ik heb hen verzadigd, en zij bedreven overspel, en in het hoerenhuis gaven zij zich over aan ontucht<note n="1228">Waarom, d.i. om welk goed werk. - Ik heb hen verzadigd in het vruchtbare Chanaän. dat Ik hun tot woonstede gaf; vgl, Deut. XXXII 15; anderen vertalen het Hebr.: ‘Ik hebben doen zweren’, te weten het Sinaïetisch verbond, dat nog onlangs onder Josias was bezworen IV Reg. XXIII 3. Het hoerenhuis, waar ‘zij zich bij hoopen verzamelden’ (Hebr.), beteekent de plaats van ontuchtige afgoderij.</note>.</verse>

<verse osisID="Jer.05.8"> Hitsige en bespringende hengsten zijn zij geworden<note n="1229">Hiermede worden zij om hunnen teugelloozen wellust vergeleken.</note>; een iegelijk hinnikt naar de huisvrouw zijns naasten.</verse>

<verse osisID="Jer.05.9"> Zou Ik hierover geen bezoeking</verse> 
<verse osisID="Jer.05.1">brengen, zegt de Heer? En zou mijne ziel zich niet wreken aan een dergelijk volk?</verse>

<verse osisID="Jer.05.10"> Beklimt zijne muren en verwoest; brengt echter geene eindverdelging; neemt zijne ranken weg, want zij zijn niet van den Heer<note n="1230">De wrekers van den gerechten God, Israël's vijanden, moeten over de muren heen dien ontaarden wijngaard des Heeren (vgl. II 21) binnendringen en de wilde ranken afrukken, den wortel of den stam echter sparen; zie IV 27.</note>!</verse>

<verse osisID="Jer.05.11"> Want trouweloos heeft tegen Mij ontrouw gepleegd het huis Israël en het huis Juda, zegt de Heer.</verse>

<verse osisID="Jer.05.12"> Zij hebben den Heer verloochend en gezegd: Hij is het niet! En geen onheil zal over ons komen; zwaard en honger zullen wij niet zien.</verse>

<verse osisID="Jer.05.13"> De profeten hebben in den wind gesproken, en geen godspraak was in hen; dit zal dan hun zelven overkomen<note n="1231">Zij hebben den Heer verloochend, niet in zijn bestaan, doch in zijne openbaring door de profeten, en gezegd (hunne woorden worden verder aangevoerd tot aan het einde van v. 13): Hij is het niet, die door de profeten heeft gesproken. Derhalve, zoo meenden zij, zouden de voorspelde rampen hen niet treffen, en waren de dreigende godspraken slechts woorden in den wind. En Gods profeten verwenschende, spraken zij: Dit bedreigde strafgericht moge hun zelven, aan die ongeluksprofeten, overkomen. Hierop antwoordt God in v. 14.</note>.</verse>

<verse osisID="Jer.05.14"> Dit zegt de Heer, de God der heerscharen: Dewijl gijlieden dit woord gesproken hebt, zie, zoo maak Ik mijne woorden in uwen mond tot een vuur, en dit volk tot hout, en het zal hen verslinden<note n="1232">De woorden, waarmede de profeet het strafgericht had aangekondigd, waren inderdaad mijne woorden; derhalve maak Ik ze in uwen (in het enkelvoud) mond, in den mond van den profeet, krachtdadig als een vuur, waardoor dit ongeloovig en lichtzinnig volk, als hout door het vuur, zal verslonden worden. Zie I noot 8 en vgl. Abd. v. 18.</note>.</verse>

<verse osisID="Jer.05.15"> Zie, Ik zal over u doen komen een volk uit de verte, huis Israël, zegt de Heer, een machtig volk, een aloud volk, een volk, wiens taal gij niet kent noch verstaat wat het spreekt.</verse>

<verse osisID="Jer.05.16"> Zijn pijlkoker is als een open graf, het zijn altemaal helden<note n="1233">Zie de bedreiging van Deut. XXVIII 49 volg. Huis Israël beteekent hier, na de vernietiging van het Tienstammenrijk, het rijk Juda. Tot grootere verschrikking komt die vijand uit de verte, d.i. uit verafgelegen gewesten, zie IV 16 en vgl. Is. V 25-30. Een volk, wiens taal, enz.; zie Is. XXVIII 11; het is derhalve onverbiddelijk en onvermurwbaar. Zijn pijlkoker, d.i. zijne krijgsmacht, is als een open graf, allen verslindend en nimmer verzadigd; vgl. Ps. V 11. De Septuag. is in deze beschrijving van den vijand veel beknopter en spreekt niet van diens oudheid noch van den pijlkoker.</note>.</verse> 


<verse osisID="Jer.05.17"> En verslinden zal het uwe oogsten en uw brood, verslinden uwe zonen en uwe dochters<note n="1234">Uwe zonen... verslinden in overdrachtelijken zin, door het zwaard. Dit aan het einde genoemde wapen beteekent alle oorlogstuig. Vgl. de bedreiging van Deut. XXVIII 32 volg., 51.</note>, verslinden uw klein vee en uwe runderen, verslinden uwen wijngaard en uwen vijgeboom; en vernielen zal het uwe versterkte steden, waarop gij uw vertrouwen stelt, met het zwaard.</verse>

<verse osisID="Jer.05.18"> Evenwel in die dagen, zegt de Heer, zal Ik over u geene eindverdelging brengen<note n="1235">Eene herhaling van v. 10 en IV 27.</note>.</verse>

<verse osisID="Jer.05.19"> En bijaldien gijlieden zegt: Waarom heeft de Heer, onze God, ons dit alles aangedaan? zult gij tot hen zeggen: Gelijk gij Mij verlaten en een vreemden god gediend hebt in uw land, zoo zult gij vreemden dienen in een land, dat niet het uwe is<note n="1236">Duidelijk is de straf der ballingschap bedoeld. De vreemden zijn dezelfden als het volk van v. 15, de Chaldeën, niet de Scythen, zooals sommigen meenen; want de geschiedenis weet niets van door hen in Juda aangerichte verwoestingen, en bovendien was van die roofzieke horden geene wegvoering naar een vreemd land te duchten. Vgl. Deut. XXIX 24-28; III Reg. IX 8, 9.</note>.</verse>

<verse osisID="Jer.05.20"> Verkondigt dit aan het huis Jacob en doet het hooren in Juda, zeggende<note n="1237">Eene nieuwe en verscherpte aanklacht. Evenals IV 5 blijft het onbepaald, tot wie in Juda de volgende woorden gericht zijn. - In de verzen 10-29 verschilt de Septuagint opmerkelijk veel van het Hebr. en de Vulgaat.</note>:</verse>

<verse osisID="Jer.05.21"> Luister, dwaas volk, dat geen hart<note n="1238">d.i. Geen verstand; zie Is. XIII noot 8. Vgl. over Israël's verblindheid Deut. XXIX 4 volg.; Is. VI 9 volg.; Ez. XII 2.</note> hebt, gijlieden, die oogen hebt en niet ziet, en ooren en niet hoort:</verse>

<verse osisID="Jer.05.22"> Zult gij dan Mij niet vreezen, zegt de Heer, en voor mijn aangezicht geen berouw hebben? Die het oeverzand ten eindpaal heb gesteld aan de zee, ten eeuwigdurend perk, dat zij niet overschrijden zal; en hare golven mogen opbruisen, en zij vermogen niets; en zij mogen zwellen, en zij zullen het niet overschrijden<note n="1239">De geweldige golven der zee houdt de Heer door louter oeverzand binnen de gestelde palen, doch Israël...! Zie v. 23.</note>!</verse> 


<verse osisID="Jer.05.23"> Maar dit volk heeft een ongehoorzaam en weerspannig hart, afgeweken zijn zij en heengegaan.</verse>

<verse osisID="Jer.05.24"> En zij zeiden niet in hun hart: Vreezen wij den Heer, onzen God, die ons den regen schenkt, den vroegen en den laten, op zijnen tijd, die ons de volheid van den jaarlijkschen oogst bezorgt<note n="1240">Voor Gods weldaden toonde zich Israël even ongevoelig als voor de bewijzen zijner almacht. Zie over den vroegen en den laten regen III noot 4. In plaats van de volheid, of den overvloed van den jaarlijkschen oogst heeft het Hebr. waarschijnlijk: ‘de voor der oogst vastgestelde weken’, te weten de zeven weken tusschen Paschen en Pinksteren, binnen welke het in Palestina niet regent.</note>.</verse>

<verse osisID="Jer.05.25"> Uwe ongerechtigheden hebben dat verkeerd, en uwe zonden hebben het goede van u weer houden<note n="1241">De regen was niet op den gewenschten tijd gevallen, de oogst was mislukt.</note>.</verse>

<verse osisID="Jer.05.26"> Want onder mijn volk zijn booswichten gevonden, die lagen leggen gelijk de vogelaars, die strikken en vallen zetten om mannen te vangen.</verse>

<verse osisID="Jer.05.27"> Gelijk eene knip vol vogels, zoo zijn hunne huizen vol bedrog; daardoor maken zij zich groot en rijk.</verse>

<verse osisID="Jer.05.28"> Zwaarlijvig zijn zij geworden en vet<note n="1242">Hebr.: ‘glanzend van vetheid’, een zinnebeeld van rijkdom en weelde, en voorts van gevoelloosheid en verstoktheid. Vgl. Deut. XXXII 15. Deze eerste woorden ontbreken in de Septuag.</note>; en zij overtreden mijne woorden allersnoodst. De zaak der weduwe richten zij niet, de zaak van den wees beslechten zij niet, en het pleit der armen richten zij niet.</verse>

<verse osisID="Jer.05.29"> Zou Ik hierover geen bezoeking brengen, zegt de Heer? En zou mijne ziel zich niet wreken aan een dergelijk volk<note n="1243">Eene herhaling van v. 9.</note>?</verse>

<verse osisID="Jer.05.30"> Ontzettende en verbazende dingen zijn geschied in het land:</verse>

<verse osisID="Jer.05.31"> de profeten profeteeren logen, en de priesters klappen in hunne handen; en mijn volk schept daar behagen in. Wat dus zal geschieden aan het einde daarvan<note n="1244">De valsche profeten met hunne leugenbeloften en de met hen samenspannende priesters waren de hoofdschuldigen aan die ontzettende gruwelen (v. 30). Wat zal door u geschieden, d.i. wat zult gij aanvangen, aan het einde daarvan, dat niet anders dan het strafgericht zijn zal, hetwelk VI 1 volg. als reeds aanstaande beschreven wordt? Vgl. Is. X 3.</note>?</verse>

</chapter>


<chapter osisID="Jer.6"> 
 

<title>Hoofdstuk VI.</title>
<p>De vijand voor de hoofdstad (v. 1-8). Algemeen zedenbederf (v. 9-21). Jerusalem's doodsnood (v. 22-26), Gevolg der werkzaamheid van den profeet (v. 27-30).</p>


<verse osisID="Jer.06.1"> Schept moed, kinderen van Benjamin, in het midden van Jerusalem! En blaast de bazuin te Thecua! En verheft het veldteeken op Bethacarem! Want van het noorden vertoont zich het onheil en groot verderf<note n="1245">Schept moed om te vluchten, zie Is. X noot 27; Hebr.: ‘vlucht uit het midden van Jerusalem’, want de val der hoofdstad is aanstaande. De profeet richt het woord tot de kinderen van Benjamin, omdat zij zijne landgenooten waren, die van de vroegste tijden af (zie Jos. XV 8, 63; XVIII 16; Judic. I 21) naast de Judeërs binnen Jerusalem woonden. Daar de vijand uit het noorden (vgl. I 14) komt, vluchten zij zuidwaarts, in de richting, aangegeven door bazuingeschal op het hoog gelegen Thecua (zuidoostelijk van Bethlehem), door een veldteeken, hier waarschijnlijk rook- en vuurseinen (vgl. Judic. XX 38-40), te Bethacarem (op eenen berg tusschen Bethlehem en Thecua, vermoedelijk het tegenwoordige Jebel Fureidis of de Frankenberg). Zie IV 6: toen konden zij nog ontvluchten binnen Sion; thans echter zijn zij ook daar niet veilig meer.</note>!</verse>

<verse osisID="Jer.06.2"> Aan eene bevallige en verweekelijkte acht Ik de dochter Sion gelijk<note n="1246">De profeet geeft reden, waarom Sion niet bestand zal zijn tegen het aanstaande beleg. Anderen vertalen het Hebr.: ‘De bevallige en de verweekelijkte - Ik verdelg de dochter Sion!’ Dit ‘verdelgen’ drukt ook de Septuag. uit: ‘weggenomen wordt de hoogheid’. Het wordt v. 3 volg. omstandig beschreven.</note>.</verse>

<verse osisID="Jer.06.3"> Tot haar zullen herders komen met hunne kudden; zij slaan bij haar tenten op in het rond; ieder zal degenen afweiden, die onder zijn bereik zijn<note n="1247">Hebr.: ‘zij weiden ieder zijne hand af’, d.i. wat zijne hand grijpen kan of zijn deel. Herders zijn (zie I 15; IV 6) vorsten met hunne legers, die rondom Jerusalem post vatten en wat onder hun bereik is afweiden, d.i. door verwoesting en plundering kaal maken.</note>.</verse>

<verse osisID="Jer.06.4"> Heiligt tegen haar den krijg! Maakt u op en laat ons optrekken op den middag! Wee ons, want de dag is gedaald, want verlengd hebben zich de avondschaduwen!</verse>

<verse osisID="Jer.06.5"> Maakt u op en laat ons optrekken in den nacht, en vernielen wij hare huizen<note n="1248">In v. 4, 5 spreken de vijanden tot elkander. Eenen krijg heiligen beteekent zich met offers en andere godsdienstige plechtigheden daartoe bereiden, vooral als de krijg de zaak van God geldt, zie Is. XIII 3; Joël III 9. Nog op den middag, in de hitte der zon, zijn die krijgslustige vijanden uitgetrokken. Wee ons, klagen zij, omdat zij, voordat de avond invalt, hun doel niet bereikt hebben. Doch vurig ten strijde laten zij niet af; in den nacht willen zij de stad bestormen en hun vernielingswerk voltrekken. Vgl. Hab. I 6-11 de beschrijving van het Chaldeeuwsche leger.</note>!</verse> 


<verse osisID="Jer.06.6"> Want dit zegt de Heer der heerscharen: Velt haar geboomte en werpt om Jerusalem eenen wal op; dit is de stad der bezoeking, louter verdrukking is in haar midden<note n="1249">Doortastend en zonder verschooning gaan de vijanden te werk. Want zoo is de wil des Heeren, die hun geboden heeft het geboomte rondom de belegerde stad te vellen, iets wat de menschlievende wet van Deut. XX 19 volg. aan Israël verbood. Dat hout moest dienen om den wal rondom de stad op te werpen, achter welken de belegeraars haar veilig konden bestoken. In de spijkerschriftoorkonden der Chaldeën roemen hunne koningen op zulk een vernielen der wouden; zie Hab. II 17. Waarom de stad zoo onbarmhartig door God bezocht wordt, zegt het slot van dit vers, te weten om het onbarmhartig verdrukken van anderen.</note>.</verse>

<verse osisID="Jer.06.7"> Gelijk een regenbak zijn water frisch houdt, zoo houdt zij hare boosheid frisch; onrecht en geweld hoort men in haar, voor mijn aangezicht zijn gedurig krankheid en wonde<note n="1250">In Jerusalem verliest de boosheid nimmer hare frischheid, want voortdurend worden er nieuwe misdaden gepleegd; vgl. Ps. LIV 10-12. Krankheid en wonde ten gevolge der slagen, welke de machthebbers aan de armen toebrengen. De Septuag. verbindt dit aldus: ‘onrecht en geweld hoort men in haar voor haar aangezicht. Door kwelling en slagen zult gij getuchtigd worden, Jerusalem’.</note>.</verse>

<verse osisID="Jer.06.8"> Laat u terechtwijzen, Jerusalem, opdat mijne ziel zich wellicht niet van u afwende, opdat Ik u wellicht niet make tot eene woestenij, tot een onbewoonbaar land<note n="1251">Nog biedt God de hand der verzoening, zoo Israël zich slechts door de tuchtiging laat terechtwijzen. Vgl. XVIII 7-11.</note>.</verse>

<verse osisID="Jer.06.9"> Dit zegt de Heer der heerscharen: Tot aan den laatsten tros zal men evenals aan den wijnstok de overblijfselen van Israël inzamelen; wend als de druivenlezer uwe hand naar den korf heen<note n="1252">Van v. 9 af volgt Juda's veroordeeling in den vorm van eene tweespraak tusschen God en den profeet. Israël beteekent het geheele volk Gods, welks grootste deel, het Tienstammenrijk, reeds is vernietigd. Doch ook aan Juda zal eene wijnlezing worden gehouden en wel herhaaldelijk, totdat de laatste trossen, welke aan dien wijnstok nog overblijven, zijn ingezameld. Zie Is. XVII 5, 6 Gods wraakgericht onder hetzelfde beeld eener druivenlezing. Het bevel wend enz. is gericht tot den profeet, die, als de verkondiger van het werkdadige woord van God, in zekeren zin de uitvoerder is van des Heeren gerichten; zie I 10; V 14; VI 11.</note>.</verse>

<verse osisID="Jer.06.10"> Tot wien zal ik spreken? En wien betuigen, zoodat hij hooren zal? Zie, onbesneden zijn hunne ooren, en hooren kunnen zij niet; zie, het woord des Heeren is hun ten smaad geworden en zij nemen het niet aan!</verse>

<verse osisID="Jer.06.11"> Daarom ben ik vol van de verbolgenheid des Heeren, ik ben moede van mij in te houden<note n="1253">Zoo luidt (v. 10, 11 a) het antwoord van den profeet: de voorspelling der straf baat niets voor die hardnekkigen. Onbesneden ooren, zie Act. VII 51, zijn als met eene voorhuid (de kwade, ingevolgde begeerlijkheid) gesloten voor de waarheid. Het woord des Heeren, d.i. de prediking van Jeremias, is hun een voorwerp van smaad en spot; zie XX 8. Daarom ben ik zóó vervuld van den gloed der goddelijke gramschap, dat ik dien niet meer kan inhouden. Derhalve gebiedt hem God hetgeen volgt (11 b-12).</note>. Stort haar uit over het kind op de straat en over den kring der jongelingen te gader; want de man zal met de vrouw gevangen genomen worden, de grijsaard met den hoogbedaagde.</verse>

<verse osisID="Jer.06.12"> En hunne huizen zullen overgaan aan anderen, akkers en vrouwen tevens; want Ik zal mijne hand uitstrekken tegen de bewoners des lands, zegt de Heer<note n="1254">God gelast den profeet zijne verbolgenheid uit te storten, m.a.w. gevangenschap, berooving enz. over allen, zonder uitzondering van leeftijd of geslacht, aan te kondigen. Zie Moses' bedreiging Deut. XXVIII 30.</note>.</verse>

<verse osisID="Jer.06.13"> Want van den kleinste tot den grootste azen allen op gewin; en van den profeet tot den priester plegen allen bedrog.</verse>

<verse osisID="Jer.06.14"> En zij heelden de wonde van de dochter mijns volks op schandelijke wijze, zeggende: Vrede, vrede, en er was geen vrede<note n="1255">De wonde, waaraan mijn volk (‘der dochter’ staat niet in de oude vertalingen en vele Hebr. handschr.; het beteekent evenals IV 11 ‘de dochter, die mijn volk is’) moet sterven, is de om het zedenbederf dreigende ondergang. Op schandelijke wijze en wel tot hun eigen schande; Hebr. en Septuag.: ‘op lichtzinnige wijze’, te weten door valschelijk vrede, d.i. welvaart, te beloven. Vgl. Mich. III 5, 11.</note>.</verse>

<verse osisID="Jer.06.15"> Te schande zijn zij geworden omdat zij gruwelen hebben bedreven; en toch werden zij door de schande niet beschaamd, en schaamrood worden kenden zij niet. Daarom zullen zij vallen onder de nederstortenden; ten tijde hunner bezoeking zullen zij neerstorten, zegt de Heer<note n="1256">De uitkomst maakte die valsche profeten met hunne leugen beloften te schande, maar in hunne onbeschaamdheid voelden zij geen schande of schaamte. Daarom blijft den Heer niets overig dan hen te vernietigen.</note>.</verse> 


<verse osisID="Jer.06.16"> Dit zegt de Heer: Plaatst u aan de wegen en ziet toe, en vraagt naar de oude paden, welke de goede weg is, en wandelt daarop; en gij zult rust vinden voor uwe zielen<note n="1257">Dit zegt of beter, gelijk het Hebr. vertaald kan worden, ‘dit zeide’ de Heer, alzoo vermaande Hij aanhoudend. Zij moesten zich zóó stellen, dat zij de verschillende wegen, d.i. de levenswijzen met en zonder God, vergelijken konden, en de ondervinding van anderen, ook de geschiedenis, raadplegen om te zien, welk van die twee paden het veiligste was.</note>. En zij zeiden: Wij willen er niet wandelen.</verse>

<verse osisID="Jer.06.17"> Ook stelde Ik over ulieden wachters aan. Hoort naar het geschal der bazuin<note n="1258">Wachters, d.i. profeten, vgl. Ez. III 17; Hab. II 1. Hun waarschuwend woord was als het geschal der bazuin.</note>. En zij zeiden: Wij willen niet hooren.</verse>

<verse osisID="Jer.06.18"> Daarom hoort, o volken, en verneem, gij, verzameling, wat groote dingen Ik aan hen doen zal<note n="1259">O volken, de heidenen; gij, verzameling, het Israëlietische volk, doch naar de Septuag.: ‘herders hunner kudden’, d.i. gij, heidensche vorsten.</note>!</verse>

<verse osisID="Jer.06.19"> Hoor, o aarde! Zie, Ik zal onheilen brengen over dit volk, de vrucht zijner gedachten<note n="1260">Septuag.: ‘zijner afvalligheid’.</note>; dewijl zij naar mijne woorden niet gehoord en mijne wet verworpen hebben.</verse>

<verse osisID="Jer.06.20"> Waartoe brengt gij Mij wierook aan uit Saba en welriekend specerijriet uit een afgelegen land? Uwe brandoffers zijn niet welgevallig, en uwe slachtoffers behagen Mij niet<note n="1261">Louter uitwendige eeredienst kan het godsgericht niet afwenden; zie VII 21 volg.; vgl. Is. I 11. Saba, zie Is. LX noot 6; voor specerijriet, zie Is. XLIII noot 22, heeft de Septuag. ‘kaneel’.</note>.</verse>

<verse osisID="Jer.06.21"> Daarom zegt dit de Heer: Zie, Ik zal dit volk struikelblokken leggen<note n="1262">De middelen, die God tot gerechte straf bezigt, om een bedorven volk ten val te brengen; zie 15 b. Welke die middelen zijn, zegt v. 22 volg.</note>, en struikelen zullen daarover vaders en kinderen te gader, gebuur en naastbestaande zullen omkomen.</verse>

<verse osisID="Jer.06.22"> Dit zegt de Heer: Zie, een volk komt uit het land van het noorden, en een groot volk zal zich opmaken van de einden der aarde<note n="1263">Zie I 15; IV 6; V 15. Bedoeld zijn de Chaldeën.</note>.</verse>

<verse osisID="Jer.06.23"> Schicht en schild zal het grij- pen, wreed is het en zonder mededoogen, zijne stem zal bulderen als de zee, en op rossen zullen zij stijgen, uitgerust als een man ten krijg, tegen u, dochter Sion<note n="1264">Zie IV 29; V 16. Voor schicht en schild heeft het Hebr. ‘boog en speer’. Zie Hab. I 8 over de Chaldeeuwsche ruiterij. Dat vervaarlijke leger is uitgerust als een man ten krijg, want door strenge tucht als tot één man vereenigd, streeft het naar één doel, te weten de vernietiging der dochter Sion. Vgl. I Reg. XI 7.</note>!</verse>

<verse osisID="Jer.06.24"> Wij vernamen zijne mare<note n="1265">De tijding der komst van dat schrikwekkende volk.</note>: slap werden onze handen, angst greep ons aan, weeën als eene barende.</verse>

<verse osisID="Jer.06.25"> Gaat niet uit naar de velden en wandelt niet op den weg, want het zwaard van den vijand, schrik in het rond<note n="1266">In het Hebr. is het woord gericht tot de dochter Sion, evenals v. 23 en 26: ‘Ga niet’ enz. Schrik in het rond is eene uitdrukking, die bij Jeremias dikwerf voorkomt om een toestand te beteekenen, waaruit men geen uitkomst ziet. Vgl. XX 3, 10; XLVI 5; XLIX 29.</note>!</verse>

<verse osisID="Jer.06.26"> Dochter mijns volks, omgord u met rouwgewaad en bestrooi u met asch! Bedrijf rouw als over den eeniggeborene, weeklaag bitter, want eensklaps zal de verwoester over ons komen<note n="1267">Dochter mijns volks, zie v. 14. Omgord u met rouwgewaad, zie IV 8. Vgl. verder Mich. I 10. Gelijk bij den dood van den eeniggeborene de ouders treuren, omdat met hem de familienaam ten gronde gaat, zoo zal de val van Sion den ondergang van staat en volk na zich sleepen. Vgl. Am. VIII 10; Zach. XII 10.</note>.</verse>

<verse osisID="Jer.06.27"> Tot beproever heb Ik u aangesteld onder mijn volk, tot een duchtigen; weet dan en beproef hunnen weg<note n="1268">Met dit slotwoord (27-30) toont God den profeet het doel en het gevolg der IV 5 begonnen strafrede. Door zijn profetisch woord was hij de door God aangestelde beproever of louteraar van Gods volk, dat als edel metaal in het vuur wordt gelouterd om de goede bestanddeelen van de kwade af te scheiden. Zoo ook moet de profeet hunnen weg, d.i. hunnen levenswandel, beproeven. De uitkomst echter was treurig, want niets dan koper en ijzer (v. 28), geen stukje edel metaal, kwam uit de loutering te voorschijn. Tot een duchtigen, Hebr. ‘mibzaar’, hetzelfde woord dat I 18 munitam vertaald is en ook hier munimentum, d.i. eene versterking of een bolwerk, kan beteekenen; derhalve terugziende op I 18, waar de profeet met goddelijke kracht bekleed wordt, zegt God: Ik heb u aangesteld om dat werk van beproever onversaagd en met kracht ten uitvoer te leggen. Septuag.: ‘tot eenen beproever onder de te beproeven volken’.</note>.</verse>

<verse osisID="Jer.06.28"> Zij allen zijn aartsweerspannigen, arglistig wandelend, koper en ijzer; altegader zijn zij bedorven.</verse> 


<verse osisID="Jer.06.29"> Bezweken is de blaasbalg, door het vuur is het lood verteerd, vergeefs heeft de louteraar gelouterd; want hunne boosheden zijn niet verteerd geworden<note n="1269">De profeet had het werk der loutering met zooveel kracht en inspanning ten uitvoer gelegd, dat door het felle vuur de blaasbalg was bezweken, Hebr. ‘verbrand’, en het lood (dat bij het erts gevoegd wordt om het spoediger te doen smelten) was verteerd; en toch vergeefsch was al die inspanning, want (Hebr.) ‘de kwaden lieten zich niet afscheiden’. De geheele menigte was bedorven. Daarom volgt in v. 30 het eindvonnis. Vgl. Ez. XXII 18-22; XXIV 11-13.</note>.</verse>

<verse osisID="Jer.06.30"> Noemt hen afgekeurd zilver, want de Heer heeft hen verworpen!</verse>

</chapter>


<chapter osisID="Jer.7">
 

<title>Hoofdstuk VII.</title>
<p>IJdel vertrouwen op de onschendbaarheid van den tempel (v. 1-10); evenmin als God Silo gespaard heeft, zal Hij Jerusalem en het heiligdom verschoonen (v. 11-15); de voorbede van Jeremias kan aan die afgodendienaars niet baten (v. 16-20); verwerping van den louter uitwendigen eeredienst (v. 21-29); de heidensche gruwelen in Topheth en Gods wraak aldaar (v. 29-34).</p>


<verse osisID="Jer.07.1"> Het woord, dat van den Heer tot Jeremias geschied is, zeggende<note n="1270">De profetie VII-IX wordt de tempelrede genaamd, omdat zij in den tempel gehouden is (v. 2) en, althans in haar eerste deel (VII 3 - VIII 3), den tempel tot onderwerp heeft. De profeet komt op tegen overschatting van den uiterlijken eeredienst en tegen den valschen waan, dat de tempel onschendbaar zijn zou. - Daar de korte inhoud dezer profetische rede in XXVI 2-6 terugkeert, meenen sommigen dat de daar v. 1 gegeven tijdsbepaling (onder koning Joakim) ook voor deze profetie geldt. Anderen achten het waarschijnlijker, dat de profeet, die dikwerf in den tempel sprak en, waar het zooals hier ingewortelde dwalingen gold, meermalen hetzelfde moest herhalen, deze leerrede onder koning Josias gehouden en later onder koning Joakim herhaald heeft.</note>:</verse>

<verse osisID="Jer.07.2"> Plaats u aan de poort van het huis des Heeren en predik aldaar dit woord en zeg: Hoort het woord des Heeren, geheel Juda, gij, die ingaat door deze poorten om den Heer te aanbidden<note n="1271">Aan de poort, waardoor geheel Juda, d.i. het volk, b.v. op een sabbat of op een der drie hooge feestdagen, inging, te weten in het buitenste voorhof; het is derhalve niet de XXVI 10 (vgl. XXXVI 10) genoemde poort, welke tot het binnenste voorhof voerde. Door deze poorten in het meervoud, want meerdere poorten voerden tot het buitenste voorhof. De Septuagint heeft van deze twee eerste verzen niets dan dit: ‘hoort het woord des Heeren, huis van Juda’.</note>!</verse>

<verse osisID="Jer.07.3"> Dit zegt de Heer der heerscharen, de God van Israël: Richt uwe wegen en uwe gezindheid ten goede, en Ik zal bij ulieden wonen in dit oord<note n="1272">Hebr.: ‘uwe wegen en uwe werken’ (gelijk v. 5; XVIII 11; XXVI 13) en verder (ook Septuag.).: ‘Ik zal u doen wonen in dit oord’, d.i. in Juda-Jerusalem met den tempel tot middelpunt (zie v. 7; vgl. XIV 13, 15; XXIV 5, 6; XXXIII 10), en derhalve u niet wegvoeren in ballingschap.</note>.</verse>

<verse osisID="Jer.07.4"> Vertrouwt niet op leugenwoorden, als men zegt: De tempel des Heeren, de tempel des Heeren, de tempel des Heeren is het<note n="1273">Achter leugenwoorden voegt de Septuag. evenals de Vulgaat v. 8: ‘want zij zullen u volstrekt niet baten’. In dat driemaal (Septuag. tweemaal) herhaalde de tempel des Heeren spreekt hun ijdele waan, dat de tempel onschendbaar zou zijn en hierom ook stad en volk zouden gespaard blijven.</note>!</verse>

<verse osisID="Jer.07.5"> Want indien gij uwe wegen en uwe gezindheid ten goede richt, indien gij recht oefent tusschen den man en zijnen naaste,</verse>

<verse osisID="Jer.07.6"> den vreemdeling en den wees en der weduwe geen onrecht aandoet en geen onschuldig bloed vergiet in dit oord en geen vreemde goden achternaloopt, u zelven tot onheil,</verse>

<verse osisID="Jer.07.7"> zal Ik bij ulieden wonen in dit oord, in het land, dat Ik aan uwe vaderen gegeven heb, van eeuwen her en voor eeuwig<note n="1274">Derhalve niet in het wonen bij en om den tempel bestond hunne onschendbaarheid, maar in het onderhouden van Gods geboden. Hebr. en Septuag. evenals in noot 3.</note>.</verse>

<verse osisID="Jer.07.8"> Zie, gij verlaat u op leugenwoorden, die u niet zullen baten.</verse>

<verse osisID="Jer.07.9"> Stelen, doodslaan, overspel bedrijven, valschelijk zweren, aan de Baäls offeren en vreemde goden achternaloopen, die gij niet kent<note n="1275">De onbepaalde wijs drukt uit, hoe gewoon die grove misdaden waren, welke men door een enkel tempelbezoek meende uit te wisschen (v. 10). De zin is: Stelen enz. dat doet gij, en (v. 10) gij komt in dien staat enz. Zie voor libare, offeren, I noot 12. Aan het einde dezer optelling voegt de Septuag. bij: ‘opdat het u zelven tot onheil strekke’, gelijk de Vulgaat in v. 6.</note>;</verse>

<verse osisID="Jer.07.10"> en gij komt en stelt u voor mijn aangezicht in dit huis, waarover mijn naam is uitgeroepen<note n="1276">d.i. Dat door plechtige inwijding tot mijn bijzonder eigendom verklaard is.</note>, en gij zegt: Wij zijn vrij, hoewel wij al die gruweldaden gepleegd hebben<note n="1277">Wij zijn vrij, d.i. aan de verdiende straf ontkomen, hoewel enz., naar het Hebr. nog onbeschaamder: ‘om al die gruwelen (opnieuw) te bedrijven’, als hadden zij door dat tempelbezoek eenen vrijbrief gekregen om nog meer te zondigen.</note>.</verse> 


<verse osisID="Jer.07.11"> Is dan dit huis, waarover mijn naam is uitgeroepen, een roovershol geworden in uwe oogen<note n="1278">Een roovershol, waar zij zich verschuilen tegen de straffende gerechtigheid en tot nieuwe gruwelen aanmoedigen. De Zaligmaker past dit toe op de Joden van zijnen tijd Matth. XXI 13.</note>? Ik, Ik ben het, Ik heb het gezien, zegt de Heer<note n="1279">Ik, de wreker, heb die ontheiliging gezien en zal ze wreken (v. 12-14).</note>!</verse>

<verse osisID="Jer.07.12"> Gaat naar mijne stede in Silo, waar mijn naam gewoond heeft van den beginne; en ziet, wat Ik aan haar gedaan heb wegens de boosheid van mijn volk Israël<note n="1280">Silo was de heilige stede, waar de ark des verbonds geplaatst was, gelijk later in den tempel; zie Jos. XVIII 1; I Reg. I 3; IV 3; aldaar had God zijnen naam doen wonen, d.i. zich geopenbaard als de God des verbonds; vgl. Deut. XII 11; XIV 23. Gaat derwaarts om u met uwe oogen te overtuigen, dat de heiligheid dier plaats haar niet onschendbaar maakte. Vgl. Ps. LXXVII 60.</note>!</verse>

<verse osisID="Jer.07.13"> En nu, dewijl gij al die werken gedaan hebt, zegt de Heer, en Ik tot u heb gesproken, vroeg opstaande en sprekende<note n="1281">d.i. Zorgvuldig en aanhoudend u vermanend. Dezelfde zegswijze keert bij Jeremias dikwerf terug, zie v. 25; XXV 4; XXVI 5; XXIX 19. De Septuag. laat ze hier achterwege.</note>, en gij niet hebt gehoord, en Ik u heb geroepen en gij niet hebt geantwoord,</verse>

<verse osisID="Jer.07.14"> zal Ik doen met dit huis, waarover mijn naam is uitgeroepen en waarop gij vertrouwen stelt, en met dit oord, dat Ik aan u en aan uwe vaderen heb gegeven, gelijk Ik gedaan heb met Silo.</verse>

<verse osisID="Jer.07.15"> En wegwerpen zal Ik u van mijn aangezicht, gelijk Ik al uwe broederen heb weggeworpen, geheel het zaad van Ephraïm<note n="1282">Het Tienstammenrijk, zie Osee IV noot 26.</note>!</verse>

<verse osisID="Jer.07.16"> Gij dan, bid niet voor dit volk en hef voor hen lofzang aan noch gebed en stel u niet tegen Mij<note n="1283">De profeet, krachtens zijne roeping de middelaar van het volk, moest door de aankondiging van v. 15 zich voelen opgewekt om Gods genade voor zijn volk af te smeeken. God echter verbiedt hem dit en toont op die wijze zoowel zijne verbolgenheid als de kracht van de voorbede der heiligen. Lofzang, Hebr.: ‘klaagbede’. Stel u niet tegen Mij, zie Exod. XXXII 10 met de noot.</note>, want Ik zal u niet verhooren.</verse>

<verse osisID="Jer.07.17"> Ziet gij niet wat dezen doen in</verse> 
<verse osisID="Jer.07.1">de steden van Juda en op de straten van Jerusalem<note n="1284">God verklaart, waarom Hij de voorspraak van den profeet niet wil en diens gebed niet verhooren kan.</note>?</verse>

<verse osisID="Jer.07.18"> De kinderen lezen hout, en de vaders ontsteken het vuur, en de vrouwen besprengen vet om koeken te bereiden voor de koningin des hemels en een plengoffer te brengen aan vreemde goden en Mij tot gramschap te tarten<note n="1285">In plaats van besprengen vet heeft het Hebr. ‘kneden deeg’. De koningin des hemels is hoogstwaarschijnlijk de godin Astarthe (in het meervoud Astaroth), waarvan reeds sprake is Judic. II 13; X 6; vgl. I Reg. VII 3, 4; XII 10. Het bijgevoegde des hemels wijst aan, wat de Septuagint (in plaats van de koningin ‘het sterrenheer des hemels’) uitdrukkelijk zegt, dat sterrendienst bedoeld is; vgl. IV Reg. XXI 5. Haar ter eere werden koeken gebakken (vgl. Osee III 1 Hebr.). Zie verder XLIV 17, 19, 25. Als de godin der vruchtbaarheid werd zij vooral door de vrouwen vereerd, hoewel ook de kinderen en de vaders ijverig het hunne er toe bijdroegen.</note>.</verse>

<verse osisID="Jer.07.19"> Tarten zij Mij tot gramschap, zegt de Heer? en niet veeleer zich zelven tot beschaming van hun aangezicht<note n="1286">d.i. Brengen zij zóó niet veeleer over zich zelven beschaming enz.</note>?</verse>

<verse osisID="Jer.07.20"> Daarom zegt dit de Heere God: Zie, mijn toorn en mijne verbolgenheid is ontstoken over deze plaats: over de mannen en over het vee en over het geboomte des velds en over de vruchten des lands; en zij zal ontbranden en niet gebluscht worden!</verse>

<verse osisID="Jer.07.21"> Dit zegt de Heer der heerscharen, de God van Israël: Voegt uwe brandoffers bij uwe slachtoffers en eet vleesch<note n="1287">Voegt uwe brandoffers (welke geheel en al God ter eere in het vuur dienden verbrand te worden) bij uwe slachtoffers (welke grootendeels aan de offerenden ten deel vielen) en eet (alles gelijkelijk als gewoon) vleesch. Want uwe offers hebben voor mij geene waarde om de gesteltenis des harten, waarmede gij ze opdraagt. Vgl. Is. I 11; Osee VI 6; VIII 13; Am. V 21, 22. Hiermede antwoordt God op hun ijdelen waan, dat de uiterlijke eeredienst in den tempel hen vrijwaarde voor den ondergang.</note>!</verse>

<verse osisID="Jer.07.22"> Want Ik heb niet met uwe vaderen gesproken en hun niet geboden, ten dage toen Ik hen uitvoerde uit het land Egypte, ter zake van de brandoffers en de slachtoffers.</verse>

<verse osisID="Jer.07.23"> Maar dit woord heb Ik hun geboden, zeggende: Hoort naar mijne stem, en Ik zal u ten God zijn, en gij zult Mij ten volk zijn; en wandelt op elken weg, dien Ik u bevolen heb, opdat het u welga<note n="1288">Reden gevende waarom (v. 22 want) God den louter uitwendigen eeredienst niet telt, ontkent de profeet niet, dat de wetten betreffende de offeranden bij den uittocht uit Egypte op Sinaï zijn gegeven (zie integendeel XIV 12; XVII 26; XXXI 14; XXXIII 11, waar de wettelijke regeling en onderhouding dier wetten ondersteld wordt; vooral XXXIII 14-22, waar van een eeuwig verbond met de Levietische priesterschap sprake is); doch hij zegt met nadruk, dat de hoofdvoorwaarde van het Sinaïtisch verbond gelegen was in de gehoorzaamheid aan Gods wil; zie Exod. XIX 5, 6. De zin der Hebr. woordvoeging is: ‘niet zoozeer ter zake van de offers, als wel dit woord’. Vgl. I Reg. XV 22; Osee VI 6.</note>.</verse>

<verse osisID="Jer.07.24"> En zij hoorden niet en neigden hun oor niet, maar zij gingen heen naar de lusten en in de bedorvenheid van hun boos hart; en zij keerden zich rugwaarts en niet naar voren<note n="1289">Zie II 27. Zij keerden den rug, niet bereidvaardig het gelaat, naar God en zijne geboden.</note>,</verse>

<verse osisID="Jer.07.25"> van den dag af, dat hunne vaderen zijn uitgetogen uit het land Egypte, tot op dezen dag. En Ik zond tot u al mijne dienstknechten, de profeten, dagelijks, vroeg opstaande en zendende<note n="1290">Zie noot 12.</note>.</verse>

<verse osisID="Jer.07.26"> En zij hoorden niet naar Mij en neigden hun oor niet, maar zij verhardden hunnen nek<note n="1291">Zie Exod. XXXII noot 9. Het volg. v. 27 ontbreekt in de Septuag.</note> en maakten het erger dan hunne vaderen.</verse>

<verse osisID="Jer.07.27"> En gij zult al deze woorden tot hen spreken, en zij zullen naar u niet hooren; en gij zult hen roepen, en zij zullen u niet antwoorden.</verse>

<verse osisID="Jer.07.28"> En zeg tot hen: Ziehier een volk, dat niet hoort naar de stem van den Heer, zijnen God, en de tucht niet aanneemt: te loor gegaan is de trouw en weggenomen van hunnen mond<note n="1292">Zie v. 13 en V 3. En weggenomen staat niet in de Septuag.</note>.</verse>

<verse osisID="Jer.07.29"> Scheer uw hoofdhaar af en werp het weg en hef recht voor u uit een klaaglied aan<note n="1293">De dochter Sion wordt hier toegesproken, wat in het Hebr. uit den vrouwelijken vorm blijkt. Zij moet het hoofdhaar ten teeken van rouw afsnijden en, gelijk het Hebr. uitdrukt, ‘het sieraad van haar hoofd’ wegwerpen; vgl. Mich. I 16. Recht voor u uit, Hebr. zooals III 2, 21: ‘op de hoogten’, waar Sion gezondigd had en waar haar klaaglied verder in het rond zou klinken; vgl. IX 10. Septuag.: ‘neem op uwe lippen een klaaglied’.</note>, want verworpen en verlaten heeft de Heer het geslacht zijner verbolgenheid.</verse> 


<verse osisID="Jer.07.30"> Want de zonen van Juda hebben het kwaad gedaan voor mijne oogen, zegt de Heer. Zij hebben hunne ergernissen<note n="1294">Hebr.: ‘hunne gruwelen’, te weten hunne afgoden, hadden zij geplaatst in Gods heiligen tempel. Zie IV Reg. XXI 3 volg.</note> gesteld in het huis, waarover mijn naam is uitgeroepen, om het te verontreinigen.</verse>

<verse osisID="Jer.07.31"> En zij hebben de hoogten van Topheth gebouwd, dat in het dal is van den zoon van Ennom, om hunne zonen en hunne dochters door het vuur te verbranden; wat Ik niet geboden en niet gedacht heb in mijn hart<note n="1295">Zie over het dal van den zoon van Ennom, Hebr. Ge-ben-Hinnom, Jos. XV noot 8. Het werd ook Topheth geheeten (vgl. Is. XXX 33 noot 31), waarschijnlijk een latere schimpnaam om de aldaar, op kunstmatig opgerichte hoogten, gepleegde gruwelen onder Achaz en Manasses; zie IV Reg. XVI 3; XXIII 10. Vgl. Jer. XIX 5; XXXII 35. Wat Ik niet geboden enz. wordt verschillend verklaard. Volgens sommigen een rhetorische figuur, krachtens welke het mindere wordt gezegd om het meerdere te beteekenen: waarvan Ik een afgrijzen heb. Volgens anderen is de zin: zulke zware offers heb Ik niet geëischt, maar voor de afgoden heeft men zelfs het dierbaarste veil. Wellicht maakte men, met een beroep op het offer van Abraham, het volk wijs, dat Jehova aan zulke offers welbehagen had, wat hier dan ten sterkste ontkend wordt.</note>.</verse>

<verse osisID="Jer.07.32"> Daarom zie, dagen zullen komen, zegt de Heer, en niet meer zal het heeten Topheth en Dal van den zoon van Ennom, maar Dal der slachting; en men zal begraven in Topheth, dewijl er geene plaats is<note n="1296">Dal der slachting, waar hunne vijanden eene vreeselijke slachting onder hen zullen aanrichten; vgl. XIX 7. Omdat er elders geene plaats meer is voor de menigte van lijken, zullen zij genoodzaakt zijn in die vervloekte plaats te begraven (vgl. XIX 11), en nog zullen er velen onbegraven blijven (v. 33).</note>.</verse>

<verse osisID="Jer.07.33"> En de lijken van dit volk zullen tot aas zijn voor de vogelen des hemels en voor de wilde dieren der aarde; en niemand zal er zijn, die ze verjaagt<note n="1297">Overeenkomstig de bedreiging van Deut. XXVIII 26. Vgl. I Reg. XVII 44, 46.</note>.</verse>

<verse osisID="Jer.07.34"> En Ik zal in de steden van Juda en in de straten van Jerusalem doen zwijgen de stem der vreugde en de stem der blijdschap, de stem des bruidegoms en de stem der bruid; want tot eene woestenij zal het land worden<note n="1298">De stem des bruidegoms enz. beteekent het gezang, waarbij de bruid naar de woning des bruidegoms geleid werd. Want drukt de reden uit van het voorafgaande: er zullen geene bewoners meer zijn.</note>.</verse>

</chapter>


<chapter osisID="Jer.8"> 
 

<title>Hoofdstuk VIII.</title>
<p>De goddelijke wraak (v. 1-3), want halsstarrig is hunne boosheid (v. 4-6); hunne gewaande wijsheid is logen en bedrog (v. 7-12). De wreker nadert (v. 13-17). Smart van den profeet (v. 18-22).</p>


<verse osisID="Jer.08.1"> Te dien tijde, zegt de Heer, zal men de gebeenten der koningen van Juda en de gebeenten zijner vorsten en de gebeenten der priesters en de gebeenten der profeten en de gebeenten der bewoners van Jerusalem werpen uit hunne grafsteden<note n="1299">De vijanden zullen de graven schenden om naar kostbaarheden te zoeken. In die schande zullen ook vroegere geslachten nog de straf hunner zonden ontvangen; vgl. IV Reg. XXIII 16.</note>;</verse>

<verse osisID="Jer.08.2"> en men zal ze uitspreiden voor de zon en voor de maan en voor geheel het heer des hemels, welke zij liefgehad en gediend en achternageloopen en gezocht en aanbeden hebben; ze zullen niet verzameld<note n="1300">Septuag. ‘niet betreurd’.</note> en niet begraven worden; tot mest op de oppervlakte der aarde zullen zij zijn.</verse>

<verse osisID="Jer.08.3"> En zij zullen liever den dood verkiezen dan het leven, allen, die overig zullen zijn van dit allerboost geslacht in al de plaatsen, welke overgebleven zijn, werwaarts Ik hen heb uitgedreven, zegt de Heer der heerscharen<note n="1301">Die overig zullen zijn, d.i. niet door de vijanden gedood, maar gevankelijk weggevoerd zullen worden; welke overgebleven zijn, beter naar het Hebr. ‘der overgeblevenen’, doch de Septuag., de Syr. vertal. en de H. Hiëron. in zijn commentaar laten deze woorden weg.</note>.</verse>

<verse osisID="Jer.08.4"> En gij zult tot hen zeggen: Dit zegt de Heer: Zal hij, die valt, niet weder opstaan? En zal hij, die zich heeft afgewend, niet terugkeeren<note n="1302">Hier begint het tweede gedeelte der tempelrede (VIII 4 - IX 1), dat nog duidelijker aantoont, hoe heilloos en dwaas Israël's volharden in het kwaad is. Zich heeft afgewend van den rechten weg.</note>?</verse>

<verse osisID="Jer.08.5"> Waarom dan heeft zich dit volk in Jerusalem afgewend met een hartstochtelijke<note n="1303">Hebr.: ‘eeuwige’ of langdurige. In Jerusalem staat niet in de Septuagint.</note> afkeerigheid? Zij houden vast aan de logen<note n="1304">d.i. Wat geluk belooft en het niet geeft, b.v. afgoderij.</note> en weigeren terug te keeren.</verse> 


<verse osisID="Jer.08.6"> Ik heb acht gegeven en toegeluisterd; niemand spreekt wat goed is, geen is er, die boete doet over zijne zonde, zeggende: Wat heb ik gedaan? Allen blijven zij gekeerd naar hunnen loop, als een paard, dat heenstormt naar den strijd<note n="1305">Dat God acht geeft en toeluistert is eene menschelijke zegswijze. Die hardnekkigen volharden en hollen voort op den verkeerden weg als een paard enz.; vgl. Job. XXXIX 21-25.</note>.</verse>

<verse osisID="Jer.08.7"> De valk in den hemel kent zijnen tijd, de tortel en de zwaluw en de ooievaar houden vast aan den tijd hunner aankomst; maar mijn volk kent het recht des Heeren niet<note n="1306">In het Hebr. staat eerst de ooievaar, dan de tortel (zie Cant. II 12), de zwaluw en ten laatste (volgens velen) de kraanvogel; alle zijn trekvogels van Palestina. Zij volgen den regel, dien hunne natuurlijke aandrift hun voorschrijft, en dit tot bescheming van Israël, dat Gods recht, zijne wetten en voorschriften, niet kent, d.i. niet behartigt.</note>.</verse>

<verse osisID="Jer.08.8"> Hoe zegt gijlieden: Wijzen zijn wij, en de wet des Heeren is bij ons? In waarheid, logen heeft de logenstift der schriftgeleerden gewerkt<note n="1307">Door de wijzen, die roemden op het bezit en de kennis van de wet des Heeren (Gods openbaring, inzonderheid in den Pentateuch), zijn valsche profeten en priesters bedoeld; zie v. 10. Met minachting noemt hen de profeet schriftgeleerden (eigenlijk ‘schrijvers’), die Gods openbaring door hunne geschreven verklaringen vervalschten.</note>!</verse>

<verse osisID="Jer.08.9"> Te schande geworden zijn de wijzen, ontsteld en betrapt zijn zij; want het woord des Heeren hebben zij verworpen, en geene wijsheid is er in hen<note n="1308">Te schande, daar hun bedrog ontmaskerd en thans gebleken is, dat zij door hunne valsche verklaring de wet des Heeren hebben verworpen. Sommigen meenen, dat de profeet terugziet op het vinden van het Boek der Wet onder Josias, waaruit hun bedrog tot hunne schande ontdekt was.</note>.</verse>

<verse osisID="Jer.08.10"> Daarom<note n="1309">De verzen 10-12 zijn eene herhaling van VI 12-15, door de Septuagint van 10b af, waarschijnlijk ten onrechte, weggelaten. Want zulke herhalingen zijn bij Jeremias niet zeldzaam; vgl. v. 15 met XIV 19.</note> zal Ik hunne vrouwen geven aan vreemden, hunne akkers aan erfgenamen<note n="1310">Aan een vreemden bezitter; vgl. Mich. I 15.</note>; want van den kleinste tot den grootste streven allen naar gewin; van den profeet tot den priester plegen allen logen.</verse>

<verse osisID="Jer.08.11"> En zij heelden de wonde van de dochter mijns volks tot schande, zeggende: Vrede, vrede, terwijl er geen vrede was.</verse> 


<verse osisID="Jer.08.12"> Te schande zijn zij geworden, omdat zij gruwelen hebben bedreven; en toch werden zij door de schande niet beschaamd, en schaamrood worden kenden zij niet. Derhalve zullen zij vallen onder de nederstortenden; ten tijde hunner bezoeking zullen zij neerstorten, zegt de Heer.</verse>

<verse osisID="Jer.08.13"> Wegrapende zal Ik hen wegrapen, zegt de Heer; er is geen druif aan de wijnstokken, en geen vijgen zijn er aan den vijgeboom, het blad is afgevallen; en Ik gaf hun wat is voorbijgegaan<note n="1311">Wegrapende enz., evenals Soph. I 2. Het godsgericht is voorgesteld onder het beeld van eenen oogst (zie Joël III 13); alles wordt door den oogster zorgvuldig bijeenverzameld, niets zal worden overgelaten. En Ik gaf hun enz. beteekent volgens den H. Hiëronymus: Ik gaf hun goederen, welke zij voor hunne oogen zullen zien verdwijnen. Hebr.: ‘Ik zend tot hen degenen, die hen zullen overvallen’, de hierna vermelde vijanden. De Septuagint heeft deze laatste woorden niet.</note>.</verse>

<verse osisID="Jer.08.14"> Waarom vertoeven wij? Verzamelt u, en begeven wij ons naar de versterkte stad, en laat ons aldaar verstommen; want de Heer, onze God, heeft ons doen verstommen en ons tot drank galwater gegeven; wij toch zondigden tegen den Heer<note n="1312">Waarom enz., zóó spreken de bewoners van het land tot elkander bij den plotselingen inval van den vijand; vgl. IV 5. Verstommen door den dood (vgl. Is. VI 5; Osee IV 5); anderen vertalen het Hebr.: ‘omkomen’. Want de Heer heeft onzen ondergang besloten. Galwater, het Hebr. beteekent eigenlijk ‘heulsap’ of opium, en verder elk ‘vergif’. Zie IX 15; XXIII 15. Wij toch enz., doch deze schuldbelijdenis kwam te laat!</note>.</verse>

<verse osisID="Jer.08.15"> Wij verwachtten den vrede, en er kwam geen goed, den tijd van beterschap, en zie, verschrikking<note n="1313">Wij verwachtten den door de leugenprofeten beloofden vrede; zie VI 14; VIII 11.</note>!</verse>

<verse osisID="Jer.08.16"> Uit Dan hoort men het snuiven zijner paarden, van het geluid zijner brieschende strijders beeft het geheele land; en zij komen en verslinden het land en zijne volheid, de stad en hare bewoners<note n="1314">Uit Dan, zie IV 15. Strijders zijn strijdrossen. Uit de schildering blijkt de woede en de ontelbare menigte der vijanden.</note>.</verse>

<verse osisID="Jer.08.17"> Want zie, Ik zend onder ulieden koningsslangen, tegen welke bezwering niet baat; en zij zullen u bijten, zegt de Heer<note n="1315">De vijand wordt vergeleken met de boosaardigste slangensoort. Vgl. Ps. LVII 4, 5, 6.</note>.</verse> 


<verse osisID="Jer.08.18"> Mijne smart is meer dan smart, mijn hart in mij is diep bedroefd<note n="1316">Hebr.: ‘Mijne opbeuring voor mijne smart!’ - waar vind ik die? De profeet drukt zijne zielesmart uit over de jammeren, die hij ziet; vgl. Is. XXII 4.</note>!</verse>

<verse osisID="Jer.08.19"> Zie, de stem van het geschrei der dochter van mijn volk uit een verafgelegen land! Is de Heer dan niet op Sion, of is haar Koning niet aldaar<note n="1317">De profeet ziet zijn volk reeds in de ballingschap en hoort het bitter klagen, omdat het door God verworpen en verre van Hem verwijderd is.</note>? Waarom dan hebben zij Mij tot gramschap getart door hunne gesneden beelden en door de vreemde waangoden<note n="1318">Eigenlijk ‘ijdelheden’, zie II 5. Zoo luidt het antwoord van den vertoornden God op hun klaaggeschrei.</note>?</verse>

<verse osisID="Jer.08.20"> Voorbij ging de oogst, geëindigd is de zomer; en wij, wij zijn niet verlost<note n="1319">Zoo klagen weder de ballingen, die jaar in jaar uit vergeefs op verlossing hopen.</note>.</verse>

<verse osisID="Jer.08.21"> Om de verbrijzeling der dochter van mijn volk ben ik verbrijzeld en diep bedroefd, ontzetting heeft mij aangegrepen<note n="1320">De Septuag. heeft in het tweede halfvers: ‘Om het jammer hebben mij weeën aangegrepen als die eener barende’.</note>!</verse>

<verse osisID="Jer.08.22"> Is er geen balsem in Galaäd? Of is er geen heelmeester aldaar? Waarom is dan de wonde van de dochter mijns volks niet geheeld<note n="1321">Balsem ter genezing van wonden, eigenlijk ‘hars’ (zie Gen. XXXVII noot 10), was vooral in het Overjordaansche Galaäd overvloedig. Deze spreekwoordelijke gezegden beteekenen, dat ondanks de vele heilmiddelen (b.v. de waarschuwingen der profeten) het volk Gods voor geene verbetering vatbaar was en daarom ellendig was omgekomen. Aldaar, waar de dochter, die mijn volk is, zich bevindt, te weten in de ballingschap (v. 19).</note>?</verse>

</chapter>


<chapter osisID="Jer.9">
 

<title>Hoofdstuk IX.</title>
<p>Klaagzang over Israël's verdorvenheid (v. 1-9), over de verwoesting des lands en de verstrooiing der bevolking (v. 10-22). Niet op wijsheid en rijkdom, noch op de besnijdenis, maar op God alleen moet men steunen (v. 23-26).</p>


<verse osisID="Jer.09.1"> Wie geeft aan mijn hoofd water en aan mijne oogen eene bron van tranen? En beweenen zal ik dag en nacht de verslagenen der dochter van mijn volk<note n="1322">De profeet gaat voort (zie VIII 21, 22) met klagen over den ondergang van zijn volk in de ballingschap. Nog sterker drukt hij zich uit in het Hebr.: ‘Och, ware mijn hoofd water en mijne oogen eene bron van tranen!’</note>.</verse> 


<verse osisID="Jer.09.2"> Wie geeft mij in de woestijn een nachtverblijf voor reizigers? En verlaten zal ik mijn volk en heengaan van hen; want altemaal zijn zij overspelers, een rot van trouweloozen<note n="1323">Niet alleen door smart over het lot van zijn volk voelt de profeet zich aangegrepen, doch ook door afgrijzen voor de oorzaak daarvan, de zonden van zijn volk. Liever zou hij in de onherbergzame woestijn zich onttrekken aan den omgang met zulk een volk en, naar de Septuag., ‘de laatste verblijfplaats (achter) in de woestijn’ bewonen. Een nachtverblijf hier en daar op de karavaanswegen gebouwd, bood den reizigers niets dan een armoedige huisvesting en het noodzakelijke ter bereiding der medegebrachte spijzen. Wellicht denkt de profeet aan Elias III Reg. XIX 3. Overspelers, zie V 7, 8; trouweloozen, zie v. 3-5.</note>.</verse>

<verse osisID="Jer.09.3"> En zij hebben hunne tong gespannen als een boog van de logen en niet van de waarheid, machtig zijn zij geworden in het land<note n="1324">Als een boog, die pijlen van logen (laster, bedrog enz.) afschiet (vgl. Ps. LXIII 3-5); Hebr.: ‘en niet naar waarheid (d.i. naar den maatstaf der trouw en gerechtigheid) zijn zij machtig geworden in het land’. De profeet heeft de machthebbers op het oog. Septuag.: ‘leugen en niet trouw heeft de overhand in het land’.</note>; want van misdaad tot misdaad zijn zij voortgegaan, en Mij kennen zij niet, zegt de Heer.</verse>

<verse osisID="Jer.09.4"> Een ieder wachte zich voor zijnen naaste, en op niet éénen zijner broeders stelle hij vertrouwen; want elk broeder pleegt onderkruipend onderkruiperij, en elk vriend gaat arglistig te werk<note n="1325">Pleegt onderkruipend onderkruiperij, Hebr. ‘ʽakoob jaʽakoob’, wellicht eene zinspeling op den naam van Esau's broeder, Jacob, hunnen stamvader; vgl. Gen. XXVII noot 11. Zulk eene behandeling ondervond ook de profeet. Vgl. Mich. VII 5, 6.</note>.</verse>

<verse osisID="Jer.09.5"> En de man bespot<note n="1326">Anderen vertalen het Hebr.: ‘bedriegt’.</note> zijnen broeder, en de waarheid spreken zij niet; want zij hebben hunne tong afgericht op het spreken van logen; met het plegen van onrecht hebben zij zich afgemat.</verse>

<verse osisID="Jer.09.6"> Uwe woonplaats is te midden van arglist; arglistig weigeren zij Mij te erkennen, zegt de Heer<note n="1327">God antwoordt, dat de klacht van den profeet (v. 3-5) gegrond is, doch (zie v. 2) dat hij te midden van dat arglistig volk moet blijven. De Septuag. heeft volgens eene andere woordafdeeling aan het einde van v. 5: ‘zij pleegden onrecht en lieten niet af terug te keeren’ (tot dezelfde misdaden), en v. 6: ‘Woeker op woeker, bedrog op bedrog (vgl. Ps. LIV 12), zij wilden Mij niet kennen’.</note>.</verse>

<verse osisID="Jer.09.7"> Daarom zegt dit de Heer der heerscharen: Zie, Ik zal hen smelten en beproeven; want wat kan Ik anders doen ten aanzien van de dochter mijns volks<note n="1328">Smelten en beproeven (in anderen zin dan VI 27 volg.) door strenge tuchtiging. Septuag.: ‘ten aanzien der boosheid van de dochter’ enz., evenals VII 12.</note>?</verse> 


<verse osisID="Jer.09.8"> Een kwetsende pijl is hunne tong, zij spreekt bedrog. Met zijnen mond spreekt men vrede tot zijnen vriend, en in het verborgen legt men hem lagen<note n="1329">Kwetsende, volgens de Hebr. tekstlezing en de Septuag.: ‘doodelijke’, volgens de Syr. en de Chald. vertaling: ‘scherpe’. In het verborgen van zijn hart. Zie v. 3.</note>.</verse>

<verse osisID="Jer.09.9"> Zou Ik hierover geen bezoeking brengen, zegt de Heer? Of zou mijne ziel zich niet wreken aan een dergelijk volk<note n="1330">Eene herhaling van V 9, 29.</note>?</verse>

<verse osisID="Jer.09.10"> Over de bergen hef ik geween en weeklacht aan en over de schoone (weiden) der woestijn treurgezang; want zij zijn verzengd, zoodat er geen man doortrekt, en men er de stem niet hoort van den bezitter<note n="1331">De profeet treurt of, naar de Septuag., gebiedt anderen te weeklagen om de verwoesting van Juda's gebergte en weidevelden. De schoone (zie Joël I 19; II 22), Hebr.: ‘de weiden’, die in Juda's woestijnen gevonden werden. In plaats van bezitter vertaalde de H. Hiëronymus hetzelfde Hebr. woord Deut. III 19 door vee en Gen. XLVI 32 door kudden; ook hier is door die stem het geblaat der kudde bedoeld. Eo quod komt in de Vulg. van Jeremias meermalen voor in de beteekenis van zoodat, zie v. 11 en 12.</note>; van het gevogelte des hemels af tot het vee toe - zij zijn heengetrokken en weggegaan.</verse>

<verse osisID="Jer.09.11"> En Ik zal Jerusalem maken tot zandhoopen en tot woningen van draken; en de steden van Juda zal Ik maken tot eene woestenij, zoodat er geen bewoner is<note n="1332">God antwoordt, dat niet alleen het land, doch ook de steden, Jerusalem niet uitgezonderd, zullen verwoest worden; vgl. Mich. I 8, 9. Zandhoopen, anderen vertalen het Hebr.: ‘puinhoopen’; vgl. Mich. III 12. Voor draken, Hebr. ‘tannim’, zie Is. XIII noot 15.</note>.</verse>

<verse osisID="Jer.09.12"> Wie is de wijze man, die dit beseft, en wien het woord van den mond des Heeren gewordt, opdat hij dit verkondige, waarom het land te gronde gegaan en verzengd is als eene woestijn, zoodat er niemand is, die er doortrekt<note n="1333">Eene andere reden tot droefheid voor den profeet is de verblindheid van zijn volk. De vraag wie beteekent (zie Osee XIV 10), dat slechts weinigen de overigens klaarblijkelijke oorzaak der rampen zullen beseffen en als uitverkoren wijzen, als door God verlichte profeten zullen zijn, tot wie het woord des Heeren rechtstreeks gewordt. Voor de verblinden, de groote meerderheid, geeft God antwoord op de vraag waarom in v. 13 en 14.</note>?</verse>

<verse osisID="Jer.09.13"> En de Heer zeide: Omdat zij mijne wet verlaten hebben, welke Ik hun heb gegeven, en zij naar mijne stem niet gehoord en daarnaar niet gewandeld hebben</verse>

<verse osisID="Jer.09.14"> en zijn heengegaan volgens de bedorvenheid huns harten en achter de Baäls - wat zij geleerd hebben van hunne vaderen -</verse>

<verse osisID="Jer.09.15"> daarom zegt dit de Heer der heerscharen, de God van Israël: Zie, Ik zal dit volk met alsem spijzen en tot drank zal Ik hun galwater geven<note n="1334">Alsem is door de Septuag. verklarenderwijze vertaald met ‘jammer’ of bitter harteleed; vgl. Thren. III 15. Galwater, zie VIII 14.</note>.</verse>

<verse osisID="Jer.09.16"> En Ik zal hen verstrooien onder de volken, die zij niet kennen, zij noch hunne vaderen; en Ik zal hun het zwaard achternazenden, totdat zij vernietigd zijn<note n="1335">Achternazenden, zie XLII 16; XLIV 27 - totdat zij, die hardnekkigen, vernietigd zijn: hiermede is niet in strijd, dat een boetvaardig overblijfsel zal gespaard blijven; zie IV 27; V 18.</note>.</verse>

<verse osisID="Jer.09.17"> Dit zegt de Heer der heerscharen, de God van Israël: Ziet uit en ontbiedt de klaagvrouwen, en dat zij komen; en zendt om degenen, die ervaren zijn, en dat zij zich spoeden,</verse>

<verse osisID="Jer.09.18"> dat zij zich haasten en over ons een klaaglied aanheffen<note n="1336">Gehuurde klaagvrouwen, die, naar Oostersche wijze, treurliederen moeten zingen over den ondergang van stad, land en bevolking. Ten spoedigste moeten zij komen, want de tijd van het godsgericht is aanstaande. In plaats van over ons heeft de Septuag. ‘over u’ en ook verder ‘uwe oogen’ enz.</note>; dat onze oogen tranen storten, en onze oogleden druipen van water!</verse>

<verse osisID="Jer.09.19"> Want de stem der weeklacht laat zich hooren uit Sion: Hoe zijn wij overweldigd en te schande geworden bovenmate? want verlaten hebben wij het land, want neergeworpen zijn onze woontenten<note n="1337">In de profetisch dichterlijke voorstelling hooren zij zelven hunnen lijkzang, dien de klaagvrouwen doen weergalmen uit Sion.</note>.</verse>

<verse osisID="Jer.09.20"> Hoort dan, vrouwen, het woord des Heeren, en laat uwe ooren opnemen de uitspraak van zijnen mond; en leert aan uwe dochteren het klaaglied en een iegelijk aan hare gebuur den treurzang<note n="1338">Nog sterker drukt de profeet zich uit. Daar de klaagvrouwen van beroep niet toereikend zijn om den omvang en de zwaarte der rampen te betreuren, moeten de vrouwen alreeds beginnen hare dochters en geburen het klaaglied te leeren.</note>.</verse> 


<verse osisID="Jer.09.21"> Want de dood klimt door onze vensters, hij dringt binnen in onze huizen, om te verdelgen de kinderen van de pleinen, de jongelingen van de straten<note n="1339">De dood is waarschijnlijk de pest onder de belegerden; vgl. XV 2. Zie verder VI 11 en vgl. Joël II 1. In plaats van in onze huizen heeft de Septuag. ‘in uw land’, wat beter bij het volgende past, tenzij men aanvulle ‘hij komt’ om te verdelgen enz.</note>.</verse>

<verse osisID="Jer.09.22"> Spreek: Dit zegt de Heer<note n="1340">Deze woorden, die eenigszins den voortgang der rede onderbreken, laat de Septuag. achterwege.</note>: En de menschenlijken zullen vallen als mest op de oppervlakte des velds en als gras achter den rug van den maaier, en er is niemand, die het opraapt<note n="1341">Eene herhaling van VIII 2. Zie IV Reg. IX 37. Als gras, Hebr. ‘garven’; het punt der vergelijking is het groote aantal onbegraven lijken.</note>.</verse>

<verse osisID="Jer.09.23"> Dit zegt de Heer<note n="1342">Dit woord van vermaning omtrent het ijdel betrouwen op menschelijke wijsheid en rijkdom (v. 23-24) en op de lichamelijke besnijdenis (v. 25-26) werd waarschijnlijk bij eene andere gelegenheid door Jeremias uitgesproken. Het hangt niet onmiddellijk samen met het voorafgaande.</note>: De wijze roeme niet op zijne wijsheid, en de sterke roeme niet op zijne sterkte, en de rijke roeme niet op zijnen rijkdom;</verse>

<verse osisID="Jer.09.24"> maar hierop roeme, wie roemen wil, dat hij Mij kent en weet, dat Ik de Heer ben, die genade doe en recht en gerechtigheid op de aarde; want daarin schep Ik mijn behagen, zegt de Heer.</verse>

<verse osisID="Jer.09.25"> Zie, de dagen komen, zegt de Heer, en bezoeking zal Ik brengen over al wie de voorhuid besneden heeft<note n="1343">Hebr.: ‘over alle besnedenen aan de voorhuid’, die in het volgende vers worden opgenoemd.</note>,</verse>

<verse osisID="Jer.09.26"> over Egypte en over Juda en over Edom en over de zonen van Ammon en over Moab en over allen, die zich het hoofdhaar wegscheren, de bewoners der woestijn; want alle heidenen hebben de voorhuid, maar het geheele huis van Israël - onbesneden zijn zij van harte<note n="1344">In Egypte werd in vroegere tijden de besnijdenis algemeen en streng (volgens anderen alleen door de priesterkasten) onderhouden. Na Juda volgt het broedervolk Edom, van Abraham en Isaäc afstammend en zeker nog in Jeremias' tijd besneden (later echter, in 129 v.Chr., moesten de Edomieten door Joannes Hyrcanus tot de besnijdenis gedwongen worden, Jos. Antiq. XIII 9, 1, en was zij dus in onbruik geraakt); vervolgens de nakomelingen van Lot, Ammon en Moab, van welke niets hieromtrent bekend is; ten slotte de bewoners der woestijn, de nakomelingen van Ismaël, die dat gebruik te allen tijde hadden; in het Hebr. wordt van deze laatsten gezegd: ‘die de hoeken wegscheren’ (vgl. XXV 23; XLIX 32), te weten het haar aan de slapen, zoodat het hoofdhaar alleen op de kruin bleef staan. In Lev. XIX 27; XXI 5 wordt dit aan Israël verboden. Uit den slotzin blijkt wat de profeet in deze twee verzen bedoelt: alle heidenen, ook zij, die naar het lichaam besneden zijn, hebben in geestelijken zin de voorhuid, d.i. zijn onbesnedenen van harte, wat vervolgens gezegd wordt van het geheele huis van Israël; ook zij zijn wat het hart betreft onbesnedenen (zie IX 4), m.a.w. een onverstorven, zinnelijk en wulpsch volk. Al was dus de besnijdenis voor Israël het zichtbaar en blijvend teeken van het met God gesloten verbond, wat zij voor de overige hier genoemde volken niet was, zoo waren toch de Israëlieten, die de verplichtingen der besnijdenis, d.i. de voorschriften van het verbond, niet onderhielden, persoonlijk in niets bevoorrecht; zij zouden evenals de besneden heidenen door Gods strafgericht bezocht worden. Vgl. Gen. XVII noot 5.</note>.</verse>

</chapter>


<chapter osisID="Jer.10"> 
 

<title>Hoofdstuk X.</title><p>Nietigheid der afgoden en verhevenheid van Jehova (v. 1-16). Boetvaardige onderwerping aan Gods strafgericht (v. 17-25).</p>


<verse osisID="Jer.10.1"> Hoort het woord, dat de Heer gesproken heeft aangaande ulieden, huis van Israël<note n="1345">De verzen 1-16 zijn eene op zich zelf staande profetie, eene waarschuwing voor hen, die zich reeds te midden der heidenen bevonden of, volgens Jeremias' voorspelling, zich weldra aldaar zouden bevinden. Huis van Israël beteekent het vroegere Tienstammenrijk of, in meer algemeenen zin, ook Juda.</note>!</verse>

<verse osisID="Jer.10.2"> Dit zegt de Heer: Leert de wegen der heidenen niet aan; en weest niet verschrikt voor de teekenen des hemels, waarvoor de heidenen vreezen<note n="1346">De wegen zijn de godsdienstige levenswijze (vgl. Act. IX 2; XIX 9), de gewoonten en voorschriften der heidenen betreffende de aanstonds vermelde sterrenwichelarij en (v. 3) den afgodischen beeldendienst. Teekenen of buitengewone verschijnselen aan zon, maan of sterren werden als voorteekenen van rampen beschouwd. Zie Is. XLVII 13 over de Chaldeeuwsche sterrenwichelarij.</note>.</verse>

<verse osisID="Jer.10.3"> Want de inzettingen der volken zijn ijdel; want een boom uit het woud heeft men geveld, een werk van de hand des werkmans met de bijl<note n="1347">De inzettingen, d.i. de wetten en voorschriften, die hunne afgoderij regelen, zijn ijdel, zonder waarheid en werkelijkheid. Want het voorwerp zelf dier instellingen, de afgod, is ijdel en nietig, niets dan een stuk hout; zie Is. XL 19 volg.; XLI 7; XLIV 14. Bijl, Hebr. ‘maʽatsad’, is Is. XLIV 12 met lima, vijl, vertaald.</note>.</verse>

<verse osisID="Jer.10.4"> Met zilver en met goud siert hij het op; met nagelen en hameren voegt hij het samen, dat het niet loslaat<note n="1348">Met zilver enz., zie Is. XL 19; XLIV 12, 13. Hebr.: ‘met nagelen... maakt hij het vast, dat het niet wankelt’; zie Is. XLI 7, noot 6.</note>.</verse> 


<verse osisID="Jer.10.5"> Naar de gelijkenis van een palmstam zijn zij vervaardigd, en spreken kunnen zij niet; zij worden opgenomen en gedragen, want gaan kunnen zij niet; vreest dan niet voor hen, want zij kunnen geen kwaad doen en ook geen goed<note n="1349">Een palmstam, een hooge stam zonder zijtakken, als een pilaar; Hebr.: ‘als een gedraaide zuil’; sommige nieuweren vertalen: ‘als een pilaar in een komkommerveld’, een vogelverschrikker, zie Bar. VI 69. Vgl. verder Is. XLIV 9. Gedragen, zie Is. XLVI 7. Geen kwaad, zie Is. XLI 23. In de Septuag. luidt v. 5a: ‘Men geeft ze eene plaats en zij kunnen zich niet bewegen’. Hierachter volgt dan onmiddellijk v. 9 en daarna de tweede helft van 5. De verzen 6, 7, 8 en 10, eene beschrijving van Gods heerlijkheid en almacht, ontbreken er geheel en al.</note>.</verse>

<verse osisID="Jer.10.6"> Geen is er aan U gelijk, o Heer; groot zijt Gij, en groot is uw naam in macht<note n="1350">Uw naam enz., d.i. de openbaring uwer heerlijkheid in machtige daden.</note>!</verse>

<verse osisID="Jer.10.7"> Wie zou U niet vreezen, o Koning der volken? Want aan U is de heerlijkheid; onder alle wijzen der volken en in al hunne koninkrijken is niemand gelijk aan U!</verse>

<verse osisID="Jer.10.8"> Te gader zullen zij onwijzen en dwazen blijken; de leer hunner ijdelheid - hout is het<note n="1351">De zin is waarschijnlijk: wat hunne ijdelheid, d.i. de nietige afgoden, aan hare vereerders bij ondervinding leert, is, dat zij niets zijn dan een stuk hout.</note>.</verse>

<verse osisID="Jer.10.9"> Opgerold plaatzilver wordt uit Tharsis aangevoerd en goud uit Ophaz<note n="1352">Plaatzilver om de houten beelden te bekleeden; zie Is. XL 19. Tharsis was om zijne zilvermijnen beroemd; zie Is. XXIII noot 2. Het goudland Ophaz (zie het Hebr. van Dan. X 5) is onbekend; in de Syr. en Chald. vertalingen wordt het, waarschijnlijk ten onrechte, met Ophir vereenzelvigd.</note>; werk van den kunstenaar is het en van de hand des kopersmids; donkerblauw en purper is hun gewaad; werk van kunstenaars zijn zij geheel en al.</verse>

<verse osisID="Jer.10.10"> Maar de Heer is de waarachtige God, Hij is de levende God en de eeuwige Koning; voor zijne verbolgenheid beeft de aarde, en zijn dreigen kunnen de volken niet verdragen.</verse>

<verse osisID="Jer.10.11"> Alzoo dan zult gij tot hen zeggen: De goden, die de hemelen en de aarde niet gemaakt hebben, moeten vergaan van de aarde en van wat onder den hemel is<note n="1353">Alzoo zult gij tot de heidenen uwer omgeving zeggen. - Behalve het laatste woord is dit vers in den grondtekst geschreven in het Arameesch, eene taal, welke de Assyriërs en de Babyloniërs verstonden; zie IV Reg. XVIII 26. Daar het den samenhang tusschen v. 10 en 12 schijnt te breken, is het volgens velen eene in den tekst geslopen randbemerking op v. 9. Anderen meenen te recht, dat juist de taal voor zijne echtheid pleit, te meer omdat de Septuag., waarin v. 6-8, 10 ontbreken, dit vers heeft. Hierbij komt, dat de tegenstelling, waarin v. 11 staat met v. 10 en 12, de waarheid, in deze laatste verzen uitgedrukt, beter doet uitkomen.</note>!</verse> 


<verse osisID="Jer.10.12"> Die<note n="1354">Septuag.: ‘De Heer’, die de aarde enz.</note> de aarde maakt door zijne kracht, den aardbol grondvest door zijne wijsheid en door zijn beleid de hemelen uitspant!</verse>

<verse osisID="Jer.10.13"> Op zijne stem geeft Hij overvloed van wateren in den hemel, en doet Hij de wolken opkomen van de uiteinden der aarde; de bliksems maakt Hij tot regen, en Hij doet den wind uitgaan uit zijne voorraadkamers<note n="1355">Zie Ps. CXXXIV 7. Op zijne stem, d.i. den donder (zie Ps. XXVIII 3), staat niet in de Septuag. Den wind, Septuag. ‘het licht’, uit zijne voorraadkamers, zie Job. XXXVIII 22.</note>.</verse>

<verse osisID="Jer.10.14"> Dwaas, zonder kennis is elk mensch, te schande gemaakt is ieder kunstenaar om het beeld; want logen is hetgeen hij gegoten heeft, en geen geest is daarin<note n="1356">Tegenover die wonderwerken van den alwijzen en almachtigen God staat de mensch als zonder verstand en kennis. Te schande gemaakt, omdat de nietigheid zijner godenbeelden uit Gods machtige daden klaarblijkelijk wordt.</note>.</verse>

<verse osisID="Jer.10.15"> IJdel zijn zij, en een werk der bespotting waardig; ten tijde hunner bezoeking zullen zij vergaan<note n="1357">IJdel of nietigheid zijn zij, de afgoden. Bij Gods wraakgericht zullen zij vergaan met hunne aanbidders.</note>.</verse>

<verse osisID="Jer.10.16"> Niet gelijk aan dezen is het deel van Jacob; want Hij is het, die alles gevormd heeft, en Israël is de staf van zijn erfdeel: Heer der heerscharen is zijn naam<note n="1358">Het deel van Jacob is de almachtige Schepper van alles; vgl. Ps. XV 5. Omgekeerd is Israël de staf van Gods erfdeel, d.i. het volk, dat Hem als een erfdeel toebehoort en waarover Hij den staf voert (zie Ps. LXXIII 2) of, gelijk anderen sjebet vertalen: ‘de stam van zijn erfdeel’, d.i. de volksstam, tot Gods eigendom uitverkoren; zie Exod. XIX 5, 6; Deut. XXXII 9. Eenvoudiger heeft de Septuag.: ‘Hij, die alles gevormd heeft, is uw erfdeel, Heer is zijn naam’.</note>.</verse>

<verse osisID="Jer.10.17"> Verzamel uwe schande uit het land, gij, die woont in belegering<note n="1359">In de profetie van v. 17-25 vermaant de profeet, het komende wraakgericht in den geest van boetvaardigheid te ondergaan. - Het woord is hier in v. 17 gericht tot de belegerde bewoners van Jerusalem en van Juda's steden. Weldra zult gij als ballingen met uwe schande (Septuag. ‘uwe have’), d.i. uwe schamele bezitting, heentrekken.</note>!</verse>

<verse osisID="Jer.10.18"> Want dit zegt de Heer: Zie, verre zal Ik de bewoners des lands wegslingeren ditmaal, en Ik zal hen zóó benauwen, dat zij te bereiken zijn<note n="1360">Wegslingeren, vgl. Is. XXII 17 volg. Ditmaal zal het tot dit uiterste komen en bij geene plundering blijven. Eerst echter zal Ik hen door de vijandelijke belegering zoo nauw insluiten, dat niemand ontsnappen kan. Septuag.: ‘Zie, Ik verderf hen, die dit land bewonen, door jammer, opdat uwe wonde worde blootgelegd’. In plaats van het bloote inveniatur heeft zij inveniatur plaga tua.</note>.</verse>

<verse osisID="Jer.10.19"> Wee mij, om mijn verderf, allerergst is mijne plaag! Maar ik zeide: In waarheid, dit is mijn lijden, en ik wil het dragen<note n="1361">De profeet spreekt namens zijn volk. Mijn, het door mij verdiende, lijden. Septuag.: ‘Wee uw verderf, smartelijk is uwe plaag. En ik zeide: In waarheid, dit is uw lijden en het heeft u aangegrepen’. Evenzoo in v. 20: ‘uwe tent’. Vgl. Bar. I 13, 15; III 5-8; Mich. VII 9.</note>.</verse>

<verse osisID="Jer.10.20"> Mijne tent is verwoest, al mijne koorden zijn losgereten; mijne kinderen zijn heengegaan van Mij en zijn niet meer; niemand is er, die voortaan mijne tent uitspant en mijne bekleedselen opricht<note n="1362">Vgl. IV 20. Septuag.: ‘mijne kinderen en mijne schapen zijn niet meer. Er is voortaan geene plaats voor mijne tent, geene plaats voor mijne bekleedselen’, eigenlijk huiden, dierenvellen tot bedekking der tenten. - In deze woorden weeklaagt de moeder Sion.</note>.</verse>

<verse osisID="Jer.10.21"> Want dwaas hebben de herders<note n="1363">Vgl. II 8.</note> gehandeld, en den Heer hebben zij niet gezocht; daarom zijn zij zonder verstand, en is geheel hunne kudde verstrooid.</verse>

<verse osisID="Jer.10.22"> Het geluid eener mare, zie het komt, en groot gedruisch uit het land van het noorden, om de steden van Juda tot woestenij te maken en tot verblijf der draken<note n="1364">Het geluid eener mare wordt vernomen; het boodschapt het onbepaalde en daarom meer schrikwekkende: het komt, te weten de nadering des vijands; vgl. I 14; IV 6, 15. - Draken, zie IX 11.</note>.</verse>

<verse osisID="Jer.10.23"> Ik weet, o Heer, dat niet van den mensch zijn weg afhangt, en niet van den man, hoe hij wandelen en zijne schreden richten zal<note n="1365">Hebr.: ‘en niet van den man, die (op zijn levensbaan) wandelt, dat hij zijne schreden recht maakt’, d.i. zich voorspoed verschaft. De weg is het levenslot des menschen, dat niet van hem zelven afhangt, doch van God, uit wiens hand hij goed en kwaad naar Gods beschikking gewillig moet aannemen.</note>.</verse>

<verse osisID="Jer.10.24"> Tuchtig mij, o Heer, maar naar billijkheid, en niet in uwen toorn, opdat Gij mij wellicht niet vernietigt<note n="1366">Vgl. Ps. VI 2. Het boetvaardige volk, in wiens naam de profeet v. 23, 24 spreekt (Septuag.: ‘Tuchtig ons’), vernedert zich onder de straffende hand van God en smeekt Hem, naar billijkheid, d.i. met mate en genadiglijk, te tuchtigen, niet in toorn met dit gevolg, dat het volk als zoodanig (Hebr.) ‘te gering’ of vernietigd zou worden.</note>.</verse> 


<verse osisID="Jer.10.25"> Stort uwe verbolgenheid uit over de volken, die U niet kennen, en over de landschappen, die uwen naam niet aanroepen; want zij hebben Jacob opgegeten en hem verslonden en hem verteerd, en zijnen luister hebben zij verwoest<note n="1367">Landschappen, Hebr.: ‘natiën’. De drie al sterkere uitdrukkingen opgegeten, verslonden (wat de Septuag. niet heeft) en verteerd teekenen de woede der roofzuchtige vijanden tegen Israël, de reden dezer verwensching. In de gelijkluidende plaats Ps. LXXVIII 6, 7 staat voor zijnen luister (Hebr. en Septuag.: ‘zijne weideplaats’) ‘zijne woonplaats’, te weten zijn heerlijk land.</note>.</verse>

</chapter>


<chapter osisID="Jer.11">
 

<title>Hoofdstuk XI.</title>
<p>Het verbond van God met Israël (v. 1-8). Samenzwering tegen Gods woord en verwerping des volks (v. 9-17); samenzwering der bewoners van Anathoth tegen den profeet en het vonnis over hen (v. 18-23).</p>


<verse osisID="Jer.11.1"> Het woord, dat van den Heer tot Jeremias geschied is<note n="1368">Nadat het wetboek van Moses onder koning Josias was teruggevonden, werd het verbond met God op plechtige wijze hernieuwd; zie IV Reg. XXII volg.; II Par. XXXIV 29 volg. Aan de hierop volgende hervorming van godsdienst en zeden had ook Jeremias zonder twijfel een werkzaam deel; dit volgt reeds uit zijne bediening van profeet. Weldra echter ondervond hij de halsstarrigheid van zijn volk, waarop in deze profetie (XI-XII) gedoeld wordt.</note>, zeggende:</verse>

<verse osisID="Jer.11.2"> Hoort de woorden van dit verbond en spreekt tot de mannen van Juda en tot de bewoners van Jerusalem<note n="1369">De woorden van dit verbond (zie IV Reg. XXIII 2 en vgl. Deut. XXIX 1, 9) zijn de voorschriften, de beloften en de bedreigingen (v. 4, 8), die vervat waren in het teruggevonden wetboek. Spreekt in het meervoud: bedoeld zijn met Jeremias andere profeten of zij, die hiertoe (zie II Par. XXXIV 29) waren aangewezen. De Septuag. en de Syr. vertal. hebben het enkelvoud.</note>,</verse>

<verse osisID="Jer.11.3"> en zeg tot hen: Dit zegt de Heer, de God van Israël: Vervloekt is de man, die niet hoort naar de woorden van dit verbond<note n="1370">Volgens Deut. XXVII 26.</note>,</verse>

<verse osisID="Jer.11.4"> hetwelk Ik uwen vaderen geboden heb, ten dage dat Ik hen heb uitgevoerd uit het land Egypte, uit den ijzeren oven, zeggende: Hoort naar mijne stem en doet alles, wat Ik u gebied; en gij zult Mij ten volk zijn, en Ik zal u ten God zijn<note n="1371">Het verdrukkende Egypte onder het beeld van een ijzeren oven, naar Deut. IV 20. Zie verder Exod. XIX 5.</note>,</verse>

<verse osisID="Jer.11.5"> opdat Ik den eed tot stand brenge, dien Ik aan uwe vaderen gezworen heb: dat Ik hun een land zou geven, hetwelk overvloeit van melk en honig, gelijk het is ten huidigen dage. En ik antwoordde en zeide: Amen, Heer<note n="1372">Tot stand brenge, eigenlijk ‘oprichte’, welke uitdrukking dikwerf gebezigd wordt van het vervullen eener belofte. Hetwelk overvloeit enz. volgens Exod. III 8; XII 5 enz., gelijk gij ten huidigen dage ondervindt. Door het toestemmende Amen verklaart de profeet zich bereid tot den hem (v. 2, 3) opgedragen last, die hem v. 6-8 nog nader wordt aangewezen.</note>!</verse>

<verse osisID="Jer.11.6"> En de Heer zeide tot mij: Roep al deze woorden uit<note n="1373">De Septuag. vertaalt: ‘voorlezen’; m.a.w. Jeremias moet de bepalingen van het verbond in de steden van Juda voorlezen en op hare naleving aandringen... buiten (zóó ook de Septuag.) Jerusalem, Hebr.: ‘op de pleinen van Jerusalem’.</note> in de steden van Juda en buiten Jerusalem, zeggende: Hoort de woorden van dit verbond en doet ze.</verse>

<verse osisID="Jer.11.7"> Want betuigend heb Ik uwe vaderen betuigd, ten dage dat Ik hen heb uitgevoerd uit het land Egypte tot op dezen dag; vroeg opstaande heb ik betuigd en gezegd: Hoort naar mijne stem<note n="1374">Want geeft reden, waarom zij nu ten minste moeten gehoorzamen, te weten om de weerspannigheid en de straf (v. 8) hunner vaderen. Betuigend, d.i. met nadruk vermanend. Zie verder VII 13.</note>!</verse>

<verse osisID="Jer.11.8"> En zij hoorden niet en neigden hun oor niet, maar gingen heen, een iegelijk in de bedorvenheid van zijn boos hart; en Ik bracht over hen al de woorden van dit verbond, dat Ik hun bevolen had te doen, en dat zij niet deden<note n="1375">Eene herhaling van VII 24, 26. Al de woorden of de bedreigingen van Deut. XXVII 15 volg. De verzen 7 en 8 ontbreken in de Septuagint, uitgezonderd de laatste woorden ‘en zij deden het niet’, wat aldaar, op v. 6 volgend, de tijdgenooten van Jeremias betreft.</note>.</verse>

<verse osisID="Jer.11.9"> En de Heer zeide tot mij: Er is een samenzwering bevonden onder de mannen van Juda en onder de bewoners van Jerusalem<note n="1376">Gods woord ondervond zulk een algemeenen en eenstemmigen tegenstand, als hadde het volk samengespannen om van God af te vallen.</note>.</verse>

<verse osisID="Jer.11.10"> Zij zijn teruggekeerd tot de vroegere ongerechtigheden hunner vaderen, die weigerden naar mijne woorden te luisteren; ook zij dan hebben andere goden achternageloopen om hen te dienen; verbroken hebben het huis van Israël en het huis van Juda mijn verbond, dat Ik met hunne vaderen gesloten heb<note n="1377">Zij zijn teruggekeerd, want aanvankelijk had Josias' hervorming vrucht gedragen; zie II Par. XXXIV 33. Het huis van Israël beteekent de achtergeblevenen van het Tienstammenrijk, tot wie Josias zijne maatregelen had uitgestrekt; zie IV Reg. XXIII 15-20.</note>.</verse>

<verse osisID="Jer.11.11"> Daarom zegt dit de Heer: Zie, Ik zal onheilen over hen brengen, waaraan zij niet kunnen ontkomen; en zij zullen tot Mij roepen, en Ik zal hen niet verhooren.</verse>

<verse osisID="Jer.11.12"> En de steden van Juda en de bewoners van Jerusalem zullen gaan en tot de goden roepen, aan wie zij offeren, en die zullen hen niet redden ten tijde van hunnen nood.</verse>

<verse osisID="Jer.11.13"> Want naar het getal uwer steden waren uwe goden, o Juda; en naar het getal van Jerusalem's straten hebt gij altaren der schande opgericht, altaren om aan de Baäls te offeren<note n="1378">Vgl. II 27, 28. Altaren der schande, d.i. ter eere van den schandgod (zie III 24), staat niet in de Septuag. Voor libare, in v. 12, 13, 17 door offeren vertaald, zie I noot 12.</note>!</verse>

<verse osisID="Jer.11.14"> Gij dan, bid niet voor dit volk en hef voor hen lofzang noch voorbede aan; want Ik zal niet verhooren ten tijde van hun geroep tot Mij, ten tijde van hunnen nood<note n="1379">Naar eene andere vertaling van het Hebr.: ‘ter oorzake van hunnen nood’; zie verder VII 16.</note>.</verse>

<verse osisID="Jer.11.15"> Waarom heeft mijn welbeminde in mijn huis vele misdaden bedreven? Zou dan het heilige vleesch uwe boosheden van u wegnemen, waarop gij geroemd hebt<note n="1380">Mijn welbeminde is in Deut. XXXIII 12 de naam van Benjamin, hier echter van Juda, dat door God op bijzondere wijze was begenadigd en zich thans te ondankbaarder toonde, door in mijn huis, in zijnen tempel, afgoderij te plegen (vgl. IV Reg. XXI 4). Op het heilige, d.i. aan God geofferde, vleesch (vgl. Agg. II 13), m.a.w. op de menigte hunner offers, roemden zij en meenden hiermede aan God genoegzame voldoening te hebben gegeven voor hunne boosheden; vgl. VII 10, 21; Is. I 11. Het Hebr. verbetert men, vooral naar de Septuag., aldus: ‘Wat doet mijn welbeminde in mijn huis? Gruwel plegen? (volgens anderen: “Boos opzet volvoeren?” te weten God door offers bedriegen in den zin van VII 10, 11) Zouden gebeden en heilig vleesch uwe boosheid van u wegnemen? Dan mocht gij blijde zijn!’ Septuag. ‘Of zoudt gij hiermede ontkomen (aan de verdiende straffen)?’</note>?</verse> 


<verse osisID="Jer.11.16"> Eenen olijfboom, welig, schoon, vruchtdragend, liefelijk, noemde de Heer uwen naam; op het geluid der stem ontvlamde een groot vuur daarin, en zijne takken werden verbrand<note n="1381">God noemde en maakte derhalve Israël tot een bevoorrecht volk, voortreffelijk en vruchtbaar als eenen olijfboom; zie Osee XIV noot 6; vgl. Ps. LI 10. Nu zal het als een verdorde boom aan het vuur des gerichts worden prijsgegeven. Op het geluid der stem, d.i. op het goddelijk strafbevel of op het gedruisch der aanrukkende legerscharen.</note>.</verse>

<verse osisID="Jer.11.17"> En de Heer der heerscharen, die u plantte, heeft onheil tegen u uitgesproken, om de boosheden van het huis van Israël en van het huis van Juda, welke zij tegen zich gepleegd hebben om Mij te tergen, door te offeren aan de Baäls<note n="1382">Zie VII 18 volg.</note>.</verse>

<verse osisID="Jer.11.18"> Gij echter, o Heer, hebt het mij geopenbaard, en Ik erkende het; alsdan hebt Gij mij hunnen toeleg getoond<note n="1383">Niet alleen tegen Gods woord (v. 9-17), maar ook tegen het leven van den profeet was, gelijk uit het volgende blijkt, eene samenzwering, en wel in eigenlijken zin, gesmeed door zijne eigen medeburgers, de bewoners van Anathoth. Dankbaar erkent hier de profeet, dat God hem dien boozen toeleg geopenbaard had.</note>.</verse>

<verse osisID="Jer.11.19"> En ik, ik was als een gedwee lam, dat ter slachting gevoerd wordt; en ik wist het niet, dat zij aanslagen tegen mij smeedden, zeggende: Laat ons hout leggen op zijn brood en hem uitroeien uit het land der levenden, en aan zijnen naam worde niet meer gedacht<note n="1384">Als een gedwee, d.i. tam gemaakt, lam, dat in het huis des meesters is opgevoed (vgl. II Reg. XII 3; nog heden wordt dit aangetroffen bij de Arabieren), zoo argeloos en vriendelijk verkeerde de profeet onder zijne medeburgers. Als een lam, dat zonder het te weten ter slachtbank gevoerd wordt, zoo wist ik niet enz., namelijk alvorens God het mij geopenbaard had. Dezelfde vergelijking bezigde Isaias (LIII 7) van den Messias, die eveneens door zijne medeburgers werd versmaad en mishandeld (Luc. IV 22-29). Laat ons hout leggen op zijn brood: de H. Hiëronymus volgde hier de Septuag. Iets dergelijks las ook de Chald. vertaling: ‘werpen wij doodelijk vergif op zijne spijs’ en in denzelfden zin verklaren niet weinigen het hout van de Vulgaat met vergiftig hout. Eene andere verklaring geeft de H. Ephrem van zijn Syrischen tekst: ‘Geven wij hem hout tot spijs’, wat volgens hem beteekent: dooden wij hem met het hout, b.v. door hem aan het kruishout te nagelen. Het Hebr. heeft: ‘Laten wij den boom verderven met zijne spijs’ (d.i. met zijne vruchten), m.a.w. dooden wij den profeet om hem met zijne profetieën uit den weg te ruimen</note>!</verse>

<verse osisID="Jer.11.20"> Maar Gij, Heer der heerscharen<note n="1385">Het Hebr. sabaoth, dat heerscharen beteekent, bleef onvertaald. Vgl. verder Apoc. II 23.</note>, die rechtvaardig oordeelt en nieren en harten beproeft, moge ik uwe wraak aan hen zien; want aan U heb ik mijne zaak blootgelegd.</verse>

<verse osisID="Jer.11.21"> Daarom zegt dit de Heer tot de mannen van Anathoth, die u naar het leven staan en zeggen: Profeteer niet in den naam des Heeren, en gij zult niet sterven door onze handen<note n="1386">Naar de Septuag.: ‘die mij naar het leven staan’ en zeggen, niet openlijk (zie v. 18, 19), maar in hun hart en onder elkander: Indien gij ophoudt met profeteeren, zult gij niet omkomen. Vgl. Is. XXX 10; Am. II 12; VII 13; Mich. II 6.</note>.</verse>

<verse osisID="Jer.11.22"> Daarom zegt dit de Heer der heerscharen: Zie, Ik zal over hen bezoeking brengen: de jongelingen zullen sterven door het zwaard, hunne zonen en hunne dochters zullen sterven door den honger.</verse>

<verse osisID="Jer.11.23"> En er zullen geen overblijfselen van hen zijn; want Ik zal onheil brengen over de mannen van Anathoth, het jaar hunner bezoeking<note n="1387">Uit I Esdr. II 23; II Esdr. VII 27 blijkt, dat deze profetie alleen de samenzweerders en de gelijkgezinden betrof. Het bedoelke jaar is dat van Jerusalem's belegering; zie voor Anathoth de Inleiding.</note>.</verse>

</chapter>


<chapter osisID="Jer.12">
 

<title>Hoofdstuk XII.</title><p>Klacht van den profeet over den voorspoed der goddeloozen (v. 1-6). Gods wraak over zijn trouweloos volk (v. 7-13) en over diens overmoedige vijanden, die, zoo zij zich bekeeren, met Juda in één rijk zullen vereenigd worden (v. 14-17).</p>


<verse osisID="Jer.12.1"> Rechtvaardig zijt Gij wel, o Heer, als ik met U in twistgeding treed; nochtans laat mij over hetgeen recht is met U spreken! Waarom is de weg der goddeloozen voorspoedig, gaat het wel aan allen, die trouweloos zijn en slecht handelen<note n="1388">De tegenstand zijner medeburgers gaf den profeet aanleiding tot de hier volgende klacht over den voorspoed der goddeloozen, een voor de vromen des Ouden Verbonds te duisterder vraagstuk, omdat de belooningen der deugd vooral tijdelijk waren. Zie Job. XII 6; XXI 7 volg.; Ps. XXXVI; LXXII; Hab. I 3. De profeet stelt Gods rechtvaardigheid als beginsel voorop; doch hoe hiermede den voorspoed te rijmen, dien de goddeloozen hebben op hunnen levensweg?</note>?</verse>

<verse osisID="Jer.12.2"> Gij hebt hen geplant en zij hebben wortel geschoten; zij gedijen en dragen vrucht; nabij zijt Gij in hunnen mond en verre van hunne nieren<note n="1389">Gij hebt hen geplant, d.i. hun bestendigen welstand verleend. Zij gedijen, Septuag.: ‘hebben kinderen voortgebracht’. Nabij enz., m.a.w. zij hebben uwen naam, uwe wet enz. gedurig op de lippen en veinzen U te eeren, maar verre zijt Gij van hunne nieren, den zetel der innigste aandoeningen. Zie Is. XXIX 13. Het tegendeel kan de profeet van zich zelven getuigen v. 3.</note>.</verse>

<verse osisID="Jer.12.3"> En Gij, o Heer, Gij kent mij, Gij ziet mij en toetst mijn hart met U<note n="1390">d.i. Beproeft of mijn hart met U vereenigd, in innigen omgang is met U. In de Septuag. ontbreekt: Gij ziet mij en de volgende zinsnede: Verzamel hen.... ter slachting.</note>. Verzamel hen als eene kudde ter slachting en heilig hen voor den dag der dooding<note n="1391">Als slachtoffers aan Gods gerechtigheid opgedragen; vgl. Is. XXXIV 6.</note>.</verse>

<verse osisID="Jer.12.4"> Hoe lang nog zal het land treuren en al het kruid des velds verdorren om de boosheid van deszelfs bewoners? Omgekomen is vee en gevogelte, terwijl zij zeiden: Hij zal ons einde niet zien<note n="1392">Verdorren door de langdurige droogte (zie XIV 1) eene straf der zonden. Tartend zeggen zij: De profeet zal ons einde, dat hij voorspelt, zie v. 3, niet zien, d.i. niet beleven; doch Septuag.: ‘God ziet onze wegen niet’, d.i. Hij bekommert er zich niet om, hoe het ons gaat.</note>.</verse>

<verse osisID="Jer.12.5"> Indien gij met voetgangers loopende moede zijt geworden, hoe zult gij kunnen wedijveren met paarden? En daar gij in het land des vredes veilig zijt, wat zult gij doen in den trots des Jordaans<note n="1393">Gods antwoord (v. 5-7) geeft den profeet geen troost, maar kondigt nog erger tegenkanting aan, eerst in twee spreekwoordelijke gezegden. De zin van het eerste is: Indien gij nu reeds versaagt, wat zal het dan wel zijn bij hetgeen u nog wedervaren zal. Het tweede beteekent: Uw tegenwoordige toestand is als een wonen in het land des vredes, d.i. in een veilige streek, vergeleken bij de zwaardere beproevingen, welke komen zullen. Dit laatste heet een verblijven in den trots, in de trotsche wouden, des Jordaans, alwaar volgens XLIX 19; L 44 (vgl. Zach. XI 3) leeuwen wonen.</note>?</verse>

<verse osisID="Jer.12.6"> Want ook uwe broeders en het huis uws vaders, ook zij hebben gestreden tegen u; ook zij hebben achter u geroepen met luider stem; vertrouw niet op hen, als zij vriendelijk met u spreken<note n="1394">Het huis uws vaders, d.i. uwe huisgenooten en bloedverwanten, hebben gestreden, Hebr.: ‘zijn ontrouw geworden aan u’, en hebben van u allerlei lasteringen aan wie het hooren wil verteld, zóó nochtans, dat gij het niet hoort (‘achter uwen rug’). Vgl. Mich. VII 6. Septuag.: ‘ook zij hebben geroepen, achter uwen rug samengeschoold’.</note>.</verse>

<verse osisID="Jer.12.7"> Ik heb mijn huis verlaten, mijn erfdeel heb Ik verstooten; Ik heb de Mij dierbare ziel overgegeven in de hand harer vijanden<note n="1395">In v. 7-13 antwoordt God meer rechtstreeks op de klacht van v. 1-4. Het land is aan al die rampen overgeleverd, omdat de band tusschen Hem en zijn ontrouw volk is verbroken. Mijn huis beteekent mijn volk, zie Osee VIII 1, dat vervolgens mijn erfdeel (zie Deut. XXXII 9) en de Mij dierbare ziel, Hebr. ‘de liefde (d.i. de geliefdste) mijner ziel’ (vgl. XI 15), genoemd wordt.</note>.</verse>

<verse osisID="Jer.12.8"> Mijn erfdeel is Mij geworden als een leeuw in het woud, het heeft tegen Mij zijne stem verheven; daarom haat Ik het<note n="1396">Gods volk gedraagt zich als een leeuw in het woud, daar het met woesten overmoed en geweld zich tegen Hem verzet.</note>.</verse>

<verse osisID="Jer.12.9"> Is niet mijn erfdeel voor Mij een bonte vogel? Is het niet een vogel, gekleurd geheel en al? Komt, verzamelt u, alle wilde dieren des lands, haast u om te verslinden<note n="1397">De vraag der verwondering is God in den mond gelegd, hoewel zij eigenlijk het gevoelen van den profeet uitdrukt. Als een bonte, veelkleurige, vogel, Hebr. ‘roofvogel’ (Septuag. minder juist ‘hyena’), die, in weerloozen toestand, door andere vogels geplaagd en aangevallen wordt. Want God heeft besloten zijn volk prijs te geven aan den moedwil der heidenen, die Hij oproept tot verwoesting en plundering.</note>!</verse>

<verse osisID="Jer.12.10"> Herders in menigte hebben mijnen wijngaard verwoest, mijn deel hebben zij vertreden; zij hebben mijn begeerlijke bezitting gemaakt tot een woeste wildernis<note n="1398">Die verwoesting door vreemde herders, d.i. vorsten, doelt waarschijnlijk op de volksstammen, die Juda, na Joakim's afval van de Chaldeën, uitplunderden; zie IV Reg. XXIV 2. Zie verder VI 3; Is. V 5-7.</note>.</verse>

<verse osisID="Jer.12.11"> Zij hebben haar gemaakt tot eene wildernis, en zij treurde om mijnentwil; met verwoesting is het gansche land verwoest, omdat er niemand is, die het ter harte neemt<note n="1399">Zij treurde om mijnentwil, te weten dewijl Ik haar, ‘mijne bezitting’ (v. 10), heb prijsgegeven aan verwoestende vijanden. Dit echter deed Ik omdat het volk lichtzinnig en onboetvaardig blijft ondanks de strafgerichten en de vermaningen der profeten; zie v. 4. De Septuag. voegt om mijnentwil bij het volgende verwoest.</note>.</verse>

<verse osisID="Jer.12.12"> Op alle wegen der woestijn zijn verwoesters gekomen, want het zwaard des Heeren verslindt van het eene einde des lands tot het andere einde; geen vrede is er voor eenig vleesch<note n="1400">Op alle wegen, Hebr.: ‘heuvelen’, der aan weilanden vruchtbare woestijn, de getuigen der afgoderij; zie II 20; III 2; IV 11. Het zwaard des Heeren, het werktuig zijner wraak, zijn de vijandelijke legers; zie VI 25.</note>!</verse>

<verse osisID="Jer.12.13"> Zij hebben tarwe gezaaid en doornen geoogst; eene erfenis hebben zij ontvangen, en zij baat hun niet; te schande wordt gij om uwe vruchten wegens de gramschap van 's Heeren toorn<note n="1401">Eene erfenis enz., Hebr.: ‘Zij (de landbouwers) matten zich af en het baat hun niet’. De zin dezer spreekwoordelijke gezegden is: bij de aanstaande rampen zal geen redmiddel baten, zullen integendeel alle pogingen tot redding den toestand nog verergeren. Hebr. ‘wordt te schande’, in den imperatief, dien de Septuag. in het eerste verslid heeft.</note>.</verse>

<verse osisID="Jer.12.14"> Dit zegt de Heer aangaande al mijne allerslechtste naburen, die het erfdeel aanranden, dat Ik toebedeeld heb aan mijn volk Israël: Zie, Ik zal hen wegrukken uit hun land, en het huis Juda zal Ik wegrukken uit het midden van hen<note n="1402">De vier laatste verzen bevatten eene profetie betreffende diezelfde volksstammen (zie noot 11), Moabieten, Ammonieten enz., die mijne, d.i. Gods, naburen zijn, omdat zij wonen rondom het erfdeel Gods. Zij zullen deelen in Juda's val (zie II 3), doch ook, indien zij zich bekeeren, in Juda's herstelling (v. 15). Eerst zal God echter Juda reddend wegrukken uit het midden der volken, werwaarts het werd heengevoerd.</note>.</verse>

<verse osisID="Jer.12.15"> En wanneer Ik hen heb weggerukt, zal Ik veranderen en Mij over hen ontfermen<note n="1403">Men kan deze Hebr. zegswijze ook vertalen: zal Ik Mij weder ontfermen.</note>; en Ik zal hen terugbrengen, ieder tot zijn erfdeel en ieder tot zijn land.</verse>

<verse osisID="Jer.12.16"> En het zal zijn: indien zij, wijs geworden, de wegen van mijn volk aanleeren, zoodat zij zweren bij mijnen naam: Zoo waar de Heer leeft, gelijk zij mijn volk geleerd hebben te zweren bij Baäl, dan zullen zij opgebouwd worden in het midden van mijn volk<note n="1404">Indien zij, die heidenen, de wegen van mijn volk, d.i. zijne levenswijze onder godsdienstig opzicht (zie X 2), zullen aanleeren, zoodat zij zweren enz., zie IV noot 2. Zij zullen opgebouwd worden, d.i. welvaart genieten (zie Exod. I 21), in het midden van mijn volk, waarin zij zullen worden ingelijfd. Eene voorspelling betreffende de roeping der heidenen tot het geestelijke Israël.</note>.</verse>

<verse osisID="Jer.12.17"> Bijaldien zij echter niet hooren<note n="1405">Septuag.: ‘zich niet bekeeren’.</note>, zal Ik dat volk uitrukken door uitrukking en verdelging, zegt de Heer<note n="1406">Want buiten het Rijk Gods is er geen zaligheid.</note>.</verse>

</chapter>


<chapter osisID="Jer.13"> 
 

<title>Hoofdstuk XIII.</title><p>Het gericht over de onboetvaardigen, eerst zinnebeeldig voorgesteld door den aan den Euphraat begraven en rot geworden gordel (v. 1-11) en door het spreekwoord van de gevulde kruik (v. 12-14), vervolgens rechtstreeks aan vorst en volk voorspeld (v. 15-27).</p>


<verse osisID="Jer.13.1"> Dit zegt de Heer tot mij: Ga heen en koop u een linnen gordel en doe hem om uwe lendenen en laat hem niet in het water komen<note n="1407">Door deze zinnebeeldige handeling moet de profeet het zedenbederf en de straf openlijk, tot dieperen indruk, voorstellen. Hij moet een linnen gordel onmiddellijk op de lendenen dragen en niet afleggen, zelfs niet ter wassching, om de zinnebeeldige beteekenis in v. 11.</note>.</verse>

<verse osisID="Jer.13.2"> En ik kocht den gordel naar het woord des Heeren en deed hem om mijne lendenen.</verse>

<verse osisID="Jer.13.3"> En het woord des Heeren geschiedde ten tweeden male tot mij, zeggende:</verse>

<verse osisID="Jer.13.4"> Neem den gordel, dien gij gekocht hebt, die om uwe lendenen is, en maak u op en ga heen naar den Euphraat en verberg hem aldaar in de klove eener steenrots.</verse>

<verse osisID="Jer.13.5"> En ik ging heen en verborg hem in den Euphraat, gelijk de Heer mij geboden had<note n="1408">Door den ‘Phraat’ (Hebr.) is volgens al de oude vertalingen de Euphraat in Babylonië bedoeld; vgl. Gen. II 14; Jer. LI 63. In de klove eener steenrots, welke zich in de bedding der rivier bevond, werd de gordel geborgen en met zand of steenen belast (zie v. 7 ‘ik groef’), opdat hij niet zou wegspoelen. - Die groote en (v. 6, 7) herhaalde reis naar de landstreek, waar vele ballingen uit Juda zich reeds bevonden, en de langdurige afwezigheid van den profeet strekten om de zonderlinge handeling en hare verklaring (v. 8-11) meer indrukwekkend te maken.</note>.</verse>

<verse osisID="Jer.13.6"> En het geschiedde na zeer vele dagen, dat de Heer tot mij zeide: Maak u op, ga heen naar den Euphraat en haal van daar den gordel, dien Ik u geboden heb aldaar te verbergen.</verse>

<verse osisID="Jer.13.7"> En ik ging heen naar den Euphraat, en ik groef en nam den gordel van de plaats, waar ik hem verborgen had; en zie, de gordel was rot geworden, zoodat hij tot niets bruikbaar was.</verse>

<verse osisID="Jer.13.8"> En het woord des Heeren geschiedde tot mij, zeggende:</verse> 


<verse osisID="Jer.13.9"> Dit zegt de Heer: Zoo zal Ik doen verrotten den trots van Juda en den grooten trots van Jerusalem,</verse>

<verse osisID="Jer.13.10"> dit zeer booze volk, die weigeren te luisteren naar mijne woorden, en die wandelen naar de bedorvenheid huns harten; en zij gingen heen, andere goden achterna, om hen te dienen en te aanbidden; en zij zullen als deze gordel zijn, die tot niets bruikbaar is<note n="1409">Het Hebr. kan men vertalen: ‘dit boos volk (in den nominatief) .... het zal worden gelijk deze gordel’ enz. De Septuag. herhaalt: ‘dezen grooten trots, hen die weigeren’ enz., wat evenals in de Vulg. nog afhangt van ‘doen verrotten’ in v. 9; en die wandelen.... harten laat de Septuag. weg. Zie verder VII 24; XI 8.</note>.</verse>

<verse osisID="Jer.13.11"> Want gelijk de gordel vastkleeft aan de lendenen des mans, zoo heb Ik het gansche huis van Israël en het gansche huis van Juda vastgehecht aan Mij, zegt de Heer, opdat zij Mij zouden zijn ten volk en tot naam en tot lof en tot roem; en zij hebben niet gehoord<note n="1410">De gordel is het zinnebeeld van Israël en Juda, dat, als Gods uitverkoren volk, innig en voortdurend aan Hem verbonden (Deut. X 15), bestemd was tot lof en roem van den Heer (vgl. Deut. XXVI 19). Doch het werd van Jehova afvallig, door misdaden bezoedeld en daarom naar het land van den Euphraat weggevoerd, alwaar het afvallige deel onder de heidenen zou ten onder gaan en zijn trots, d.i. al wat aan dit volk tot roem strekte, zou vergaan. Uit III 12, 14 volgt echter, dat voor het uitverkoren deel de ballingschap tot loutering, niet tot bederf zou zijn; vgl. Ez. XXXVII; Am. IX 9.</note>.</verse>

<verse osisID="Jer.13.12"> Derhalve zult gij dit woord tot hen zeggen: Dit zegt de Heer, de God van Israël: Elke kruik zal gevuld worden met wijn. En zij zullen tot u zeggen: Zouden wij niet weten, dat elke kruik gevuld zal worden met wijn<note n="1411">d.i. Bestemd is om met wijn gevuld te worden. Zij drijven den spot met deze schijnbaar onbeduidende spreuk.</note>?</verse>

<verse osisID="Jer.13.13"> En gij zult tot hen zeggen: Dit zegt de Heer: Zie, Ik zal alle bewoners van dit land, ook de koningen, die van David's geslacht op zijnen troon zitten, en de priesters en de profeten en alle bewoners van Jerusalem - met drank vullen<note n="1412">Met drank (zie Is. V noot 11), d.i. met den wijn van Gods toorn; zie XXV 15. Derhalve zijn de kruiken, welke met dien wijn moeten gevuld worden, alle bewoners van Juda en inzonderheid de koningen (in het meervoud), te weten de leden van het koninklijk huis (zie XVII 19), ‘die voor David (als diens plaatsvervangers) op zijnen troon zitten’ (Hebr.; vgl. XVII 25), en de overige volksleiders met de Jerusalemmers.</note>.</verse> 


<verse osisID="Jer.13.14"> En Ik zal hen uiteendrijven, den man van zijnen broeder<note n="1413">Hebr.: ‘Ik zal hen (als aarden kruiken) stukslaan, den een tegen den ander’; zie Ps. II 9.</note>, en vaders en zonen te gader, zegt de Heer; Ik zal niet sparen, en Ik zal niet verschoonen, en Ik zal Mij niet ontfermen, zoodat Ik hen niet verdelgen zou.</verse>

<verse osisID="Jer.13.15"> Hoort en neemt ter oore: Verheft u niet, want de Heer heeft gesproken<note n="1414">Nog eene ernstige vermaning tot bekeering (v. 15-17). - Verheft u niet, opdat uw trots niet worde heengevoerd naar den Euphraat (v. 7, 9).</note>.</verse>

<verse osisID="Jer.13.16"> Geeft den Heer, uwen God, eere, alvorens het gansch duister wordt, en alvorens uwe voeten zich stooten aan de donkere bergen; gij zult wachten op licht, en Hij zal het maken tot schaduw des doods en tot donkerheid<note n="1415">Geeft eere door bekeering en onderwerping (zie Mal. II 2), alvorens de tijd des gerichts, door duisternis verzinnebeeld, plotseling aanbreekt. De duisternis overvalt den reiziger in de bergen onverwachts en is daar donkerder, zoodat men er licht struikelt over de rotsen. Gij zult wachten, m.a.w. wat alsdan uitkomst uit de rampen schijnt te beloven, zal integendeel tot vermeerdering der ellende bijdragen. De schaduw des doods beteekent de dikste duisternis; zie Is. IX noot 2.</note>.</verse>

<verse osisID="Jer.13.17"> Bijaldien gij echter hiernaar niet hoort, zal mijne ziel in het verborgen weenen ten aanzien van den trots; weenend zal zij weenen, en mijn oog zal tranen storten, omdat de kudde des Heeren gevangen is genomen<note n="1416">De profeet drukt zijne droefheid uit over het lot, dat zijn onboetvaardig volk treffen zal om zijnen trots, d.i. omdat het zijn hoofd niet buigen wil onder het juk van Gods wet.</note>.</verse>

<verse osisID="Jer.13.18"> Zeg tot den koning en tot de heerscheres: Daalt af, zit neder, want de kroon uwer heerlijkheid is van uw hoofd gevallen<note n="1417">De heerscheres, Hebr. ha-gebiirah, is de titel soms van de koningin (III Reg. XI 19), meestal van de koninginnemoeder (III Reg. XV 13; IV Reg. X 13 Hebr.; Jer. XXIX 2), die den hoogsten rang na den koning bekleedde (III Reg. II 19). Daar zij hier gelijk met den koning genoemd en beider vernedering voorspeld wordt: de kroon is van uw (in het meervoud) hoofd gevallen, is waarschijnlijk Nohesta, de moeder van Joachin (IV Reg. XXIV 8, 12) bedoeld, die, omdat haar zoon bij zijne troonsbeklimming slechts achttien (volgens II Par. XXXVI 9 slechts acht) jaren oud was, aan het bestuur deelnam. Werkelijk deelde zij ook het lot van haren zoon (Jer. XXII 26; XXIX 2). Volgens deze meening is deze profetie uitgesproken tijdens Joachin's kortstondige regeering. Daalt af, vgl. Is. XLVII 1.</note>!</verse>

<verse osisID="Jer.13.19"> De steden van het zuiden zijn gesloten, en niemand is er, die ze opent<note n="1418">De steden van het zuiden van Juda, waarheen men uit het nog niet belegerde Sion voor den uit het noorden komenden vijand wil vluchten, zijn gesloten, d.i. door den vijand, met voorbijgaan der hoofdstad, omsingeld.</note>; geheel Juda is weggevoerd in volledige wegvoering.</verse>

<verse osisID="Jer.13.20"> Slaat uwe oogen op en ziet, gij, die van het noorden komt: Waar is de kudde, die u gegeven was, uw prachtig klein vee<note n="1419">In het Hebr. en de Septuag. is het woord gericht tot Jerusalem, dat in de Grieksche vertal. met name genoemd wordt. En verder: ‘zie de uit het noorden komenden’, te weten de Chaldeën; zij hebben Jerusalem's kudde (zie v. 17), d.i. zijne inwoners, verjaagd of gevangen genomen. In de Vulgaat is het woord gericht tot de vluchtelingen, die uit het noorden des lands met achterlating van hun klein vee de vlucht hebben genomen.</note>?</verse>

<verse osisID="Jer.13.21"> Wat zult gij zeggen, als Hij u zal bezoeken? Want gij, gij hebt hen onderwezen tegen u zelve en onderricht tot uw hoofd. Zullen niet smarten u aangrijpen als eene barende vrouw<note n="1420">De H. Hiër. verklaart dit: Wat zult gij zeggen, als de Heer u zal bezoeken en u zal overgeven aan de Babyloniërs, uwe vijanden, die gij tegen u zelve of tot uw hoofd.... hebt onderwezen, toen gij tot hunne hulp uwe toevlucht naamt en hunne afgoden volgdet? Want onder voorwendsel van vriendschap hebben zij den weg geleerd om in uw land te komen. Hebr.: ‘Wat zult gij zeggen, als Hij tot hoofd over u aanstelt degenen, die gij u eigen gemaakt hebt als genooten’, te weten de vroegere bondgenooten, door Jerusalem's vorsten vroeger meermalen te hulp geroepen, die echter alsdan hunne overheerschers zullen worden. Zie verder VI 24.</note>?</verse>

<verse osisID="Jer.13.22"> En bijaldien gij zegt in uw hart: Waarom is mij dit overkomen? Om de menigte uwer ongerechtigheid is uwe schaamte ontbloot, zijn uwe voetzolen bezoedeld<note n="1421">In plaats van uwe schaamte heeft het Hebr. ‘uw sleep’, de sleep van Sion's vorstinnekleed, die wordt opgeheven, zoodat hare voetzolen, beter hare hielen, zichtbaar worden, eene onteerende behandeling voor eene vorstin. Vgl. Is. XLVII noot 3.</note>.</verse>

<verse osisID="Jer.13.23"> Als een Moriaan zijne huid kan veranderen of een pardel zijne vlekken, zult ook gij het goede kunnen doen, terwijl gij het kwaad hebt aangeleerd<note n="1422">De zonde is haar eene tweede natuur of eene ingewortelde gewoonte geworden.</note>.</verse>

<verse osisID="Jer.13.24"> En Ik zal hen verstrooien als stoppelen, die door den wind worden opgenomen in de woestijn<note n="1423">Hebr.: ‘door den wind der woestijn’; zie IV 11.</note>.</verse>

<verse osisID="Jer.13.25"> Dit zal uw lot zijn en het deel, u toegemeten door Mij, zegt de Heer, omdat gij Mij vergeten hebt en vertrouwd hebt op leugen<note n="1424">Op de leugenbeloften der valsche profeten (VII 4, 8; VIII 11), op de afgoden en op de verbonden met heidensche machten.</note>.</verse> 


<verse osisID="Jer.13.26"> Daarom ook heb Ik uwe dijen ontbloot voor uw aangezicht<note n="1425">Hebr.: ‘Daarom ook heb Ik uw sleep (zie noot 15) opgeheven boven uw aangezicht’. Vgl. Nah. III 5. Het is een profetisch verleden.</note>, en zichtbaar werd uwe schande.</verse>

<verse osisID="Jer.13.27"> Uw overspel en uw gehinnik, de misdaad uwer hoererij - op de heuvelen in het veld heb Ik uwe gruwelen gezien<note n="1426">Zie III 2, vooral V 7, 8.</note>. Wee u, Jerusalem! Zult gij niet rein worden, Mij volgend? Hoe lang nog<note n="1427">Mij volgend, post me, is naar de Septuag. De zin is: Hoe lang nog zult gij weigeren Mij te volgen en u te reinigen van uwe zonden? Hebr.: ‘Zult gij niet rein worden, na hoe lang nog?’</note>?</verse>

</chapter>


<chapter osisID="Jer.14">
 

<title>Hoofdstuk XIV.</title>
<p>De komende hongersnood (v. 1-6); Jeremias' voorbede door God nogmaals afgewezen (v. 7-12); de valsche profeten en het verleide volk met schrikkelijke straffen bedreigd (v. 13-18). Gebed van den profeet (v. 19-22).</p>


<verse osisID="Jer.14.1"> Wat als woord des Heeren geschiedde tot Jeremias ter zake der droogte<note n="1428">Deze profetie (XIV, XV) werd vermoedelijk in het begin der regeering van Joakim uitgesproken, naar aanleiding eener langdurige droogte (v. 2-6), de voorbode van hongersnood. Quod factum est is dezelfde woordschikking als in het Hebr., gelijk ook XLVI 1; XL VII 1; XLIX 34. De sermonibus is de letterlijke vertaling van de Hebr. zegswijze, welke ook VII 22 (de verbo) voorkwam; zij beteekent hier: ter zake of naar aanleiding van ‘de droogten’, Hebr. in het meervoud, dat op de langdurigheid of de uitgebreidheid of de herhaling dier ramp wijst. Vgl. Joël I 17-20. Eenvoudiger in de Septuag.: ‘En het woord des Heeren geschiedde tot Jeremias over de droogte’.</note>.</verse>

<verse osisID="Jer.14.2"> In rouw ís Juda, en zijne poorten zijn ingestort en liggen zwart ter aarde, en het geschrei van Jerusalem stijgt op<note n="1429">In rouw om den regen, die was uitgebleven, waarschijnlijk den laten regen in het voorjaar. Zijne poorten (Hebr.) ‘verkwijnen’, te weten de daar bijeenkomende inwoners van Juda's steden, die thans aldaar zwart, d.i. in rouwgewaad, ter aarde liggen.</note>.</verse>

<verse osisID="Jer.14.3"> De grooten zonden hunne minderen om water; zij kwamen om te putten, vonden geen water, droegen hunne vaten ledig terug; zij zijn te schande gemaakt en terneergeslagen en bedekten hunne hoofden<note n="1430">Naar de wijze der treurenden; zie II Reg. XV 30. Het tweede halfvers: zij zijn te schande enz. ontbreekt in de Septuag.</note>.</verse> 


<verse osisID="Jer.14.4"> Om de verdordheid des lands<note n="1431">Septuag.: ‘En de voortbrengselen des lands ontbreken’.</note>, wijl er geen regen is gekomen op het land, zijn de landlieden te schande geworden, bedekten zij hunne hoofden.</verse>

<verse osisID="Jer.14.5"> Want ook de hinde heeft hare jongen geworpen op het veld en heeft ze verlaten, omdat er geen gras was<note n="1432">De hinde, bij de Ouden bekend om hare liefde voor hare jongen, heeft ze verlaten, omdat zij ze bij gebrek aan voedsel niet zoogen kan.</note>.</verse>

<verse osisID="Jer.14.6"> En de woudezels stonden op de rotsen, zij snoven den wind op als de draken, hunne oogen smachtten, omdat er geen gras was<note n="1433">Door dorst gekweld, snoven zij den wind op om hunne brandende keel te verfrisschen en sperden daarbij den muil op als de draken, Hebr. ‘tannim’, d.i. jakhalzen, zie Is. XIII noot 15; deze vergelijking heeft de Septuag. niet.</note>.</verse>

<verse osisID="Jer.14.7"> Al getuigen onze ongerechtigheden tegen ons, o Heer, doe het om wille van uwen naam; want vele zijn onze afvalligheden, tegen U hebben wij gezondigd<note n="1434">Doe het, kom ons te hulp, ondanks onze onwaardigheid, tot eer van uwen naam, om als de God van barmhartigheid te worden geprezen. Want inderdaad, onze ongerechtigheden, de oorzaak van dien rampspoed, getuigen tegen ons; vele toch zijn enz. Septuag.: ‘Onze zonden staan tegen ons’ (als beschuldigers), en verder: ‘doe het ons om uwentwil, want vele zijn onze zonden voor uw aangezicht, want tegen U hebben wij gezondigd’.</note>.</verse>

<verse osisID="Jer.14.8"> Gij, de toeverlaat van Israël, zijn redder ten tijde van den nood, waarom zoudt Gij als een vreemdeling zijn in het land en als een reiziger, die inkeert om te verwijlen<note n="1435">Als een vreemdeling, die zich weinig of niet bekommert om de nooden en de belangen des lands, dat hij doorreist. Nog sprekender is de gelijkenis en meer overeenkomstig de zeden van dien tijd, zoo men het Hebr. vertaalt: ‘die om te overnachten zijne tent opslaat’; vgl. Gen. XII 8; XXVI 25.</note>?</verse>

<verse osisID="Jer.14.9"> Waarom zoudt Gij zijn als een rondzwervend man, als een held, die niet redden kan? Gij toch zijt onder ons, o Heer, en uw naam is uitgeroepen over ons, laat ons niet achter<note n="1436">Als een rondzwervend man, in denzelfden zin als in noot 8; Hebr. ‘als een (door een plotseling ongeluk) onthutst man’, die radeloos en werkeloos is; Septuag.: ‘als een slapend man’. Als een held enz., die zich zijnen naam onwaardig toont. Uw naam enz. zie VII 10; vgl. Deut. XXVIII 10. Laat ons niet achter als een last, dien men moede is te dragen en op den weg laat liggen; Septuag.; ‘vergeet ons niet’.</note>!</verse>

<verse osisID="Jer.14.10"> Dit zegt de Heer tot dit volk, dat er lust in schepte zijne voeten te roeren en rusteloos was en den Heer niet welgevallig is: Nu zal Hij hunne ongerechtigheden gedenken en hunne zonden bezoeken<note n="1437">Naar het Hebr. antwoordt de Heer op het gebed van den profeet: ‘Ja, (Ik ben hun als een vreemdeling enz. geworden, zie v. 8, 9; en de reden hiervan is:) zij hebben het zwerven liefgehad, hunne voeten van niets weerhouden, en (daarom) heeft de Heer geen welgevallen aan hen’. Dat zwerven beteekent hunne onstandvastigheid, hun herhaalden afval van God tot de afgoden na elke schijnbare bekeering; vgl. II 23, 24. Daarom wil Hij thans straffen: nu zal Hij enz.; zie Osee VIII 13 dezelfde woorden.</note>.</verse>

<verse osisID="Jer.14.11"> En de Heer zeide tot mij: Bid niet voor dit volk ten goede<note n="1438">Vgl. VII 16; XI 14.</note>!</verse>

<verse osisID="Jer.14.12"> Wanneer zij vasten, verhoor Ik hunne gebeden niet; en wanneer zij brandoffers en slachtoffers opdragen, aanvaard Ik ze niet; want door het zwaard en door den honger en door de pest zal Ik hen ombrengen<note n="1439">Vgl. VII 21 volg.</note>.</verse>

<verse osisID="Jer.14.13"> En ik zeide: Ach, ach, ach, Heere God! de profeten zeggen hun: Gij zult het zwaard niet zien, en honger zal er onder u niet zijn, maar waarachtigen vrede zal Hij u geven in dit oord<note n="1440">Het volk als verschoonend, werpt Jeremias de schuld op de valsche profeten. Zij voorspelden in plaats van de namens God aangekondigde rampen (Septuag.) ‘waarheid (of trouw) en vrede’, m.a.w. dat God, getrouw aan zijne belofte, voorspoed zou schenken. Vgl. V 12; VI 14; VIII 11. Ach enz., zie I noot 5. In dit oord, waar de tempel volgens hen land en volk vrijwaart; zie VII 4.</note>.</verse>

<verse osisID="Jer.14.14"> En de Heer zeide tot mij: Valschelijk profeteeren de profeten in mijnen naam; Ik heb hen niet gezonden en hun geen bevel gegeven en niet tot hen gesproken; een leugengezicht en wichelarij en bedrog en verleiding huns harten<note n="1441">Waardoor zij eerst wetens en willens zich zelven en vervolgens ook het volk bedriegen; vgl. XXIII 16. Daarom wordt (v. 15-18) hun dezelfde straf aangekondigd, die het volk treffen zal.</note> profeteeren zij aan ulieden.</verse>

<verse osisID="Jer.14.15"> Daarom zegt dit de Heer aangaande de profeten, die in mijnen naam profeteeren, zonder dat Ik hen gezonden heb, zeggende: Zwaard en honger zal er niet zijn in dit land: Door het zwaard en door den honger zullen die profeten omkomen!</verse>

<verse osisID="Jer.14.16"> En de lieden, aan wie zij pro- feteeren, zullen op de straten van Jerusalem weggeworpen worden door den honger en door het zwaard, en er zal niemand zijn, die hen begraaft, zij en hunne vrouwen, hunne zonen en dochters; en Ik zal over hen hunne eigen boosheid uitstorten<note n="1442">Zie VII 33; VIII 2. Zij en hunne vrouwen enz. staat ook in de Septuag. in den nominatief, hoewel het eene bijstelling is tot het voorafgaande hen. Boosheid beteekent de daardoor verdiende straf.</note>!</verse>

<verse osisID="Jer.14.17"> En zeg tot hen dit woord: Dat mijne oogen tranen storten, nacht en dag en zonder ophouden; want met groot verderf is de jonkvrouw, de dochter mijns volks, verdorven, met eene allerergste plaag<note n="1443">Tranen over die rampen vervangen het woord zijner prediking; zie IX 18; XIII 17. De dochter, zie VI 14.</note>!</verse>

<verse osisID="Jer.14.18"> Ga ik buiten naar de velden, zie, gedooden door het zwaard! En ga ik de stad binnen, zie, uitgemergelden van honger! Ook de profeet en de priester zijn heengetogen naar een land, dat zij niet kenden<note n="1444">Profetische schildering van den toestand na de inneming van Jerusalem. Zie de vervulling IV Reg. XXV 9, 12.</note>.</verse>

<verse osisID="Jer.14.19"> Hebt Gij Juda verworpen en verstooten? Of heeft uwe ziel aan Sion eene walg? Waarom hebt Gij ons zoo geslagen, dat er geen genezing is? Wij verwachten den vrede, en er komt geen goed, en den tijd van genezing, en zie, verschrikking<note n="1445">Nogmaals bidt de profeet om erbarming (v. 19-22). De vragen hebt Gij Juda verworpen enz. geven te kennen, dat dit krachtens Gods beloften (II Reg. VII 14 volg.; vgl. Gen. XLIX 10) niet geschieden kan, maar dat niettemin de tuchtiging zoo zwaar is, alsof het tot dit uiterste moet komen. Zie verder VIII 15, dat hier herhaald wordt.</note>!</verse>

<verse osisID="Jer.14.20"> Wij erkennen, o Heer, onze goddeloosheden, de ongerechtigheden onzer vaderen, want tegen U hebben wij gezondigd<note n="1446">Bij zulk eene boetvaardige stemming, als de profeet hier namens het betere deel van het volk uitdrukt, is er geen ondergang te vreezen, te minder omdat het de eer van God zelven geldt (v. 21).</note>.</verse>

<verse osisID="Jer.14.21"> Geef ons niet prijs aan de schande, om wille van uwen naam, en maak den zetel uwer heerlijkheid voor ons niet te schande<note n="1447">Septuag.: ‘Houd op’ (stil uwen toorn) om uwen naam, zie noot 7. De zetel van Gods heerlijkheid is de tempel of eigenlijk de ark, waar Gods majesteit troont boven de cherubijnen (Exod. XXV 22; I Reg. IV 4); hij wordt te schande gemaakt, indien met de stad ook de tempel aan de heidenen zou worden prijsgegeven.</note>; wees indachtig, vernietig niet uw verbond met ons.</verse>

<verse osisID="Jer.14.22"> Zijn er onder de gesneden beelden der heidenen, die kunnen doen regenen? Of kunnen de hemelen regenbuien geven? Zijt Gij het niet, Heer, onze God, dien wij verbeiden? Want Gij, Gij hebt dat alles gemaakt<note n="1448">Hebr.: ‘Zijn er onder de waangoden (zie II noot 5) der heidenen’ enz. Aan hen schreven de heidenen den regen toe, inzonderheid aan de planeetgoden, waarop de hemelen wijst. Tegenover hen huldigt de profeet Jehova als den God der natuur, die alleen hen helpen kan en hun vertrouwen waardig is. Hiermede keert hij terug tot hetgeen aanleiding gaf tot deze profetie. Vgl. Zach. X 1, 2.</note>.</verse>

</chapter>


<chapter osisID="Jer.15">
 

<title>Hoofdstuk XV.</title><p>God wijst de voorbede van Jeremias nogmaals af (v. 1-9). Klacht en bemoediging van den profeet (v. 10-21).</p>


<verse osisID="Jer.15.1"> En de Heer zeide tot mij: Al stonden Moses en Samuel voor mijn aangezicht, mijne ziel zou dit volk niet genegen zijn; weg met hen van voor mijn aangezicht, en dat zij heengaan<note n="1449">Het antwoord des Heeren op de bede van den profeet (XIV 19-22). Het verwondere hem niet, dat God hem niet kan verhooren. Want zelfs Moses en Samuel, die machtige middelaars, wier voorbede Gods toorn stilde en zijne wraak weerhield, zouden vergeefs voor dit volk bidden. Zie over deze middelaars Exod. XVII 11; XXXII 11-14; Num. XIV 13-20; I Reg. VII 9 volg.; Ps. XCVIII 6. Weg met hen, met het halsstarrige volk, dat in zijn vertegenwoordiger, den profeet, voor Gods aangezicht staat. Vgl. Ez. XIV 14.</note>.</verse>

<verse osisID="Jer.15.2"> En bijaldien zij tot u zeggen: Werwaarts zullen wij heengaan? zult gij tot hen zeggen: Dit zegt de Heer: Wie tot den dood, ten doode; en wie tot het zwaard, ten zwaarde; en wie tot den honger, ten honger; en wie tot de gevangenschap, ter gevangenschap<note n="1450">Waarheen zullen wij ons begeven, zoo God ons verstoot? Het vreeselijke antwoord luidt: Elk naar het voor hem bestemde verderf. De dood beteekent de pest; zie XIV 12, waar de Septuagint, gelijk meermalen, dood in plaats van pest (Vulg. en Hebr.) heeft.</note>.</verse>

<verse osisID="Jer.15.3"> En vierderlei bezoeking zal Ik over hen brengen, zegt de Heer: Het zwaard ter slachting en de honden ter verscheuring en de vogelen des hemels en de wilde dieren der aarde ter verslinding en ter vernieling<note n="1451">Vierderlei bezoeking, in het vorige vers opgenoemd; want hier volgt alleen de dood door het zwaard met de gevolgen daarvan bij onbegraven lijken. Het Hebr. vertaalt men ook: ‘Ik zal over hen vierderlei geslachten bestellen’: menschen, honden ‘om heen en weer te sleuren’ (Hebr.), vogels en wilde dieren, de drie laatste als schenders van lijken.</note>.</verse>

<verse osisID="Jer.15.4"> En Ik zal hen prijsgeven aan de woede van alle koninkrijken der aarde, wegens Manasses, den zoon van Ezechias, den koning van Juda, om al wat hij in Jerusalem bedreven heeft<note n="1452">Septuag.: ‘Ik zal hen prijsgeven ter mishandeling aan alle koninkrijken’ enz.; volgens de Hebr. randlezing: ‘Ik zal hen tot (een voorwerp van) siddering maken voor alle’ enz.; vgl. Deut. XXVIII 25. Manasses wordt genoemd als de hoofdschuldige; zie IV Reg. XXI 1-16; XXIII 26; XXIV 3.</note>.</verse>

<verse osisID="Jer.15.5"> Wie toch zal zich over u ontfermen, Jerusalem? Of wie zal zich over u bedroeven? Of wie zal gaan om naar uwen vrede te vragen<note n="1453">Wie zal zich over u, Hebr.: ‘met u’, bedroeven, d.i. u zijne deelneming betuigen door woord en daad? Wie zal (Hebr.) ‘inkeeren’ om naar uwen vrede, uwen welstand, te vernemen?</note>?</verse>

<verse osisID="Jer.15.6"> Gij, gij hebt Mij verlaten, zegt de Heer, rugwaarts zijt gij heengegaan; en Ik zal mijne hand uitstrekken tegen u en u ombrengen; Ik ben het vragen moede<note n="1454">Rugwaarts enz. in plaats van Mij te volgen op den weg, waarlangs Ik u wilde leiden. Het vragen of uitnoodigen tot bekeering; Hebr.: ‘het berouwen’, d.i. het van besluit veranderen, het weder intrekken der aangekondigde straf.</note>.</verse>

<verse osisID="Jer.15.7"> En Ik zal hen verstrooien met de wan aan de poorten des lands; Ik doodde en verdelgde mijn volk, en toch keerden zij niet terug van hunne wegen<note n="1455">Ik zal verstrooien, in het Hebr. staat ook dit evenals de volgende werkwoorden (v. 7 en 8) in het profetisch verleden. Aan de poorten, d.i. aan de uitgangen, des lands, waar het kaf in de wijde wereld wegstuift (onder de heidenen verloren gaat), terwijl het goede zaad gelouterd en gespaard blijft. Ik doodde, Hebr. en Septuag.: ‘maakte kinderloos’, door zijne jonge mannen in den krijg te doen sneuvelen; en toch bleven zij hardnekkig in de boosheid; doch naar het Hebr. (zonder et tamen): ‘zij keerden niet terug van hunne wegen’, die ten krijg of ter ballingschap voerden. In de Septuagint luidt dit vers: ‘Ik zal hen verstrooien in de verstrooiing; aan de poorten van mijn volk zijn zij kinderloos gemaakt; zij hebben mijn volk doen omkomen (volgens eene andere lezing: “Ik heb mijn volk doen omkomen”) om hunne boosheden’.</note>.</verse>

<verse osisID="Jer.15.8"> Talrijk zijn Mij zijne weduwen geworden, meer dan het zand der zee; Ik bracht hun over de moe- der des jongelings den verwoester op den middag; Ik zond over de steden plotseling verschrikking<note n="1456">Over de moeder des jongelings, d.i. van den krachtigen jongen man, van nature aangewezen om de beschermer te zijn van zijne moeder, komt op den klaarlichten dag, bijgevolg wanneer de meeste tegenstand te verwachten is, de verwoester. Want de zoon is niet meer, slechts weerlooze weduwen zijn achtergebleven. Ik zond over de steden, anderen vertalen met de Septuag.: ‘Ik zond over haar plotseling ontsteltenis en schrik’</note>.</verse>

<verse osisID="Jer.15.9"> Weggekwijnd is zij, die er zeven gebaard had, hare ziel is bezweken; de zon ging voor haar onder, toen het nog dag was; beschaamd werd zij en rood van schaamte<note n="1457">Eene navolging van I Reg. II 5; vgl. Ruth IV 15. De aan zonen rijke moeder heeft met hare kinderen hare ziel, d.i. hare levenskracht, verloren; de zon van haar levensgeluk is onverwachts ondergegaan; zij is beschaamd geworden, omdat de schande der kinderloosheid haar plotseling heeft getroffen.</note>; ook hare overgeblevenen zal Ik aan het zwaard prijsgeven voor het aangezicht hunner vijanden, zegt de Heer.</verse>

<verse osisID="Jer.15.10"> Wee mij, mijne moeder! Waarom hebt gij mij gebaard, eenen man van twist, eenen man van tweedracht voor het gansche land? Ik heb niet geleend, noch heeft iemand mij geleend; allen vloeken mij<note n="1458">Om dit antwoord van God op zijne bede barst de profeet uit in bittere klachten over de zware taak, hem door zijne roeping opgelegd. Waarom enz., zie XX 14; Job. III 1 volg. Om den tegenstand, dien hij in zijne moeilijke bediening ondervindt, is hij een man, die twist en tweedracht veroorzaakt; vgl. Ps. LXXIX 7. En toch heb ik niet geleend enz., een spreekwoordelijk gezegde: geen tijdelijke belangen zijn hier in het spel, gelijk gewoonlijk waar twist en tweedracht heerscht; een getuigenis van de zuiverheid zijner bedoelingen.</note>.</verse>

<verse osisID="Jer.15.11"> De Heer zegt: Voorwaar, wat u nog overig is, zal tot uw best zijn! Voorwaar, Ik kom u te hulp ten tijde der verdrukking en ten tijde des noods tegenover den vijand<note n="1459">God bemoedigt den profeet en vermaant hem om te volharden op den ingeslagen weg (v. 11, 12). Si non is het verkorte Hebr. eedsformulier. Wat u nog overig is van uwe levensbaan, Chald.: ‘uw uiteinde’; het Hebr. beteekent vermoedelijk: Voorwaar, Ik bevestig of sterk u ten goede. Ik kom u te hulp enz., het Hebr. verklaart men: Ik zal den vijand (te weten de grooten van Juda, koning en vorsten) in den nood smeekend tot u doen komen; zie de vervulling XXI 2; XXXVII 3; XLII 1, 2.</note>.</verse>

<verse osisID="Jer.15.12"> Kan wel met ijzer van het noorden ijzer en koper zich verbinden<note n="1460">Volgens den H. Hiëronymus beteekent ijzer en koper het hardnekkige Juda, dat met ijzer van het noorden, d.i. met den om zijne harde godspraken hardvochtigen profeet of met de ijzersterke, hardvochtige Chaldeën niet in goede vorstandhouding zijn kan. Ook het Hebr. is duister; men vertaalt: ‘Kan iemand wel ijzer breken, ijzer van het noorden (d.i. allerhardst ijzer) en koper’, volgens velen een troostwoord tot den door God gesterkten en onverwinbaren profeet, zooals ook de Septuagint te kennen geeft (zie v. 20 en I 18); volgens anderen eene bedreiging tegen Juda, dat voor de macht uit het noorden, voor Babel, bezwijken moet.</note>?</verse> 


<verse osisID="Jer.15.13"> Uwe rijkdommen en uwe schatten zal Ik voor niet ten roof geven om al uwe zonden en binnen al uwe landpalen.</verse>

<verse osisID="Jer.15.14"> En Ik zal uwe vijanden herwaarts voeren uit een land<note n="1461">Volgens de oude vertalingen (Septuag., Syr., Chald.) evenals XVII 4: ‘Ik zal u dienstbaar maken aan uwe vijanden in een land’ enz. Het tweede halfvers is ontleend aan Deut. XXXII 22. - Niet weinigen zijn van oordeel, dat v. 13 en 14 hier uit XVII 3, 4 zijn ingeschoven, omdat zij, tot Juda gericht, de samenspraak tusschen den profeet en God, in v. 10-12 begonnen en in v. 15-21 voortgezet, onderbreken; de oude vertalingen echter getuigen voor hunne echtheid.</note>, dat gij niet kent; want een vuur is ontstoken in mijnen toorn, op ulieden zal het blaken.</verse>

<verse osisID="Jer.15.15"> Gij, Gij weet het, Heer! Wees mij indachtig en bezoek mij en bescherm mij tegen hen, die mij vervolgen; trek U mijner niet aan naar uwe lankmoedigheid; weet, dat Ik om uwentwil smaadheid heb gedragen<note n="1462">De profeet gaat voort met bidden. Niet naar uwe lankmoedigheid, welke de bestraffing mijner haters en dus mijne verlossing pleegt uit te stellen.</note>.</verse>

<verse osisID="Jer.15.16"> Uwe woorden werden (door mij) gevonden, en ik verslond ze, en uw woord werd mij tot vreugde en tot blijdschap mijns harten; want uw naam is over mij uitgeroepen, o Heer, God der heerscharen<note n="1463">De profeet beroept zich op zijne bereidwilligheid in het vervullen zijner bediening. Hij zocht Gods woord, en het werd door hem gevonden, en het was hem als een aangename spijs; vgl. Ez. II 8; III 3; Apoc. X 9, 10. De Septuag. vertaalt het eerste halfvers anders en voegt het bij het slot van het vorige: ‘Weet, dat ik om uwentwil smaadheid heb geleden - van hen, die uwe woorden verachten. Voltrek ze; en uw woord’ enz. Want uw naam, zie VII 10, m.a.w. ik ben aan uwen dienst toegewijd als uw profeet.</note>!</verse>

<verse osisID="Jer.15.17"> Ik zat niet in de bijeenkomst der lustigen, en ik roemde niet ten aanzien uwer hand; ik zat eenzaam neder, want met bedreiging hadt Gij mij vervuld<note n="1464">Ter volbrenging zijner bediening leidde de profeet een leven van ontbering en afzondering; vgl. XVI 8. Ik roemde niet, d.i. was niet trotsch op de profetische gave, welke mij door uwe machtige hand was toebedeeld. Septuag.: ‘ik vreesde voor het aangezicht uwer hand’. In het Hebr. is de woordvoeging anders: ‘ik verlustigde mij niet; vanwege uwe hand (d.i. om uwe machtige inwerking op mijn verstand en mijnen wil, zie Is. VIII 11) zat ik eenzaam’ enz. Met bedreiging wijst op den inhoud zijner onheilspellende profetieën; vgl. VI 11.</note>.</verse> 


<verse osisID="Jer.15.18"> Waarom is mijne smart eindeloos geworden, en wilde mijne hopelooze wonde niet genezen? Zij is mij geworden als het bedrog van niet bestendige wateren<note n="1465">De aanhef van het vers luidt in de Septuag.: ‘Waarom overmogen mij mijne kwellers?’ Mijne wonde, d.i. mijne zielesmart, mijn lijden om de vervolgingen; zie v. 10 en vgl. XI 18 volg. Verder naar het Hebr.: ‘Gij (God) zijt mij geworden als een bedrieglijke beek, als wateren, die niet bestendig zijn’, omdat zij in den zomer, als zij het meest noodig zijn, uitdrogen: een beeld van teleurstelling; vgl. Job VI 15. Zoo klaagt de vertrouweling van God met vrijmoedigheid bij het uitblijven der verwachte hulp.</note>.</verse>

<verse osisID="Jer.15.19"> Daarom zegt dit de Heer: Als gij terugkeert, zal Ik u laten terugkeeren, en zult gij voor mijn aangezicht staan; en als gij het kostbare van het onedele afzondert, zult gij als mijn mond zijn. Zij zullen zich keeren tot u, en gij zult u niet keeren tot hen<note n="1466">Gods antwoord. Als gij van uwe kleinmoedigheid en van uw ongeduld (zie v. 10, 18) terugkeert tot vertrouwen en overgeving aan mijnen wil, en gelijk weleer uwe bediening onverschrokken vervult, zal Ik u laten terugkeeren om weder voor mijn aangezicht te staan als mijn vertrouwde dienaar; vgl. XXIII 18; III Reg. XVII 1. Het kostbare beteekent het heilige woord van God; het onedele echter al wat menschelijke hartstocht of zwakheid ingeeft. De zin is: indien gij het woord Gods met een oprecht en onversaagd hart predikt, zult gij mijn mond, d.i. mijn tolk, zijn en als mijn woordvoerder waardig optreden. Hierbij voegt God de belofte reeds in v. 11 b naar het Hebr. uitgedrukt; zie noot 11 aan het einde.</note>.</verse>

<verse osisID="Jer.15.20"> En Ik zal u ten aanzien van dit volk maken tot een koperen, sterken muur; en zij zullen strijden tegen u en niet overmogen; want Ik, Ik ben met u om u te verlossen en u te redden, zegt de Heer.</verse>

<verse osisID="Jer.15.21"> En Ik zal u bevrijden uit de hand der booswichten en u verlossen uit de hand der geweldenaars<note n="1467">Eene herhaling der belofte van I 18, 19.</note>.</verse>

</chapter>


<chapter osisID="Jer.16">
 

<title>Hoofdstuk XVI.</title><p>De profeet door zijn ongehuwden staat en zijn leven van afzondering ten zinnebeeld van den goddelijken ban over Juda (v. 1-12). De straf der ballingschap (v. 13-18). Verheerlijking van den waren God, tegenover de afgoden (v. 19-21).</p>


<verse osisID="Jer.16.1"> En het woord des Heeren geschiedde tot mij, zeggende<note n="1468">In de profetie van XVI 1 tot XVII 18 wordt het goddelijk wraakgericht door daad en woord aangekondigd en, in het voorbijgaan, Gods barmhartigheid voor zijne op Hem betrouwende dienaren getoond. Uit XVII 15 kan men besluiten, dat zij vóór den inval der Chaldeën werd uitgesproken, waarschijnlijk tijdens de nog rustige jaren der regeering van Joakim.</note>:</verse>

<verse osisID="Jer.16.2"> Gij zult u geene vrouw nemen, en geene zonen en dochters zult gij hebben in dit oord<note n="1469">d.i. In dit land, zie v. 3; vgl. VII noot 3. De profeet moet ongehuwd blijven; de reden volgt in v. 3: zijn land zal door vreeselijke strafgerichten worden bezocht, zoodat er zelfs aan rouwbedrijf over de gestorvenen niet kan worden gedacht (v. 4).</note>.</verse>

<verse osisID="Jer.16.3"> Want dit zegt de Heer aangaande de zonen en dochters, die in dit oord geboren worden, en aangaande hunne moeders, die hen gebaard hebben, en aangaande hunne vaders, uit wier geslacht zij geboren werden in dit land:</verse>

<verse osisID="Jer.16.4"> Een smartelijken dood zullen zij sterven; zij zullen niet betreurd worden en niet begraven; tot mest op de oppervlakte der aarde zullen zij zijn; en door het zwaard en door den honger zullen zij omkomen; en hunne lijken zullen tot spijze zijn voor de vogelen des hemels en voor de wilde dieren der aarde<note n="1470">Het meervoud mortibus wijst op de verschillende wijzen, waarop zij gewelddadig zullen sterven, te weten door het zwaard enz.; vgl. XV 2 volg. Zij zullen niet betreurd worden, d.i. het omslachtige Oostersche rouwbedrijf zal worden nagelaten, om de overstelpende menigte dooden; zie XIV 16. Tot mest, Septuag. evenals VIII 2 ‘tot een schouwtooneel’; en hunne lijken enz., dit ontbreekt in de Septuag.; zie VII 33. Jeremias moet, ongehuwd blijvende, hun dat toekomstig lot met de daad prediken, en hun verklaren, dat hem daarom het huwelijk verboden is, ten einde vrouw en kinderen niet dat lot zouden deelen.</note>.</verse>

<verse osisID="Jer.16.5"> Want dit zegt de Heer: Treed niet binnen in een huis des rouwmaals en ga geen rouwbeklag doen en breng hun geen troost; want Ik heb mijnen vrede weggenomen van dit volk, zegt de Heer, de barmhartigheid en de ontferming<note n="1471">Om te verzinnelijken dat Juda buiten de gemeenschap van God en onder den goddelijken ban is, moet de profeet zich afzonderen van zijn volk, niet weenen met de weenenden v. 5, en zich niet verblijden met de blijden v. 8. Convivium beteekent hier, volgens den H. Hiëronymus en het zinverband, een rouwmaal; de Septuag. heeft (rouw-) ‘misbaar’. Mijnen vrede, d.i. mijne vriendschap, die alle goed, in het bijzonder de barmhartigheid enz., in zich besluit.</note>.</verse>

<verse osisID="Jer.16.6"> En sterven zullen grooten en kleinen in dit land; zij zullen niet begraven worden noch betreurd, en men zal zich geen insnijdingen doen en zich niet kaalscheren wegens hen<note n="1472">Grooten en kleinen, d.i. aanzienlijken en geringen: bij allen, zonder het anders in het oog loopende onderscheid van stand, zal het rouwbedrijf worden nagelaten; zoo groot zalhet aantal dooden zijn, zie v. 4. Het doen van insnijdingen op de armen enz. (vgl. XLI 5; XLVII 5) en het kaalscheren van hoofdhaar en baard (vgl. XLVII 5; Is. XXII 12; Mich. I 16) waren onder de heidenen bij rouw gebruikelijk en ondanks het verbod van Lev. XIX 27 volg.; XXI 5; Deut. XIV 1 ook aan Juda niet vreemd.</note>.</verse> 


<verse osisID="Jer.16.7"> En men zal onder hen voor den treurende geen brood breken ter vertroosting over eenen doode, noch hun den beker te drinken geven ter vertroosting over hunnen vader en hunne moeder<note n="1473">Aan de naaste bloedverwanten van den overledene zond men, nadat de begrafenis en hiermede de zwaarste rouw en het strengste vasten (vgl. II Reg. XII 21) voorbij waren, brood en wijn om te troosten en deelneming te betuigen; vgl. Prov. XXXI 6; Tob. IV 18.</note>.</verse>

<verse osisID="Jer.16.8"> Ook het huis des gastmaals zult gij niet binnentreden om met hen aan te zitten en te eten en te drinken<note n="1474">Hebr. eigenlijk: ‘het huis des drinkgelags’. De profeet neme ook geen deel aan vroolijke samenkomsten, want weldra is het binnen Jerusalem met alle vreugde gedaan (v. 8, 9).</note>.</verse>

<verse osisID="Jer.16.9"> Want dit zegt de Heer der heerscharen, de God van Israël: Zie, Ik zal uit dit oord, voor uwe oogen en in uwe dagen, wegnemen de stem der vreugde en de stem der blijdschap, de stem des bruidegoms en de stem der bruid<note n="1475">Eene herhaling van VII 34. Zie de vervulling Thren. V 15.</note>.</verse>

<verse osisID="Jer.16.10"> En wanneer gij aan dit volk al deze woorden hebt aangekondigd, en zij tot u zeggen: Waarom heeft de Heer al dat groot onheil over ons uitgesproken? Welke is onze ongerechtigheid? En welke is onze zonde, waarmede wij gezondigd hebben tegen den Heer, onzen God<note n="1476">Vgl. V 19; XIII 22. Zelfs geen schijn van schuldbesef, het begin der bekeering, was bij hen aanwezig. Daarom zegt hun de profeet (v. 11-13), dat de zonden van de voorvaderen, doch niet minder van dit geslacht, deze rampen, bepaaldelijk de wegvoering naar een vreemd land, ten gevolge zullen hebben.</note>?</verse>

<verse osisID="Jer.16.11"> zeg dan tot hen: Omdat uwe vaderen Mij verlaten hebben, zegt de Heer, en zij andere goden achternageloopen en hen gediend en aanbeden hebben, en omdat zij Mij verlaten en mijne wet niet onderhouden hebben.</verse>

<verse osisID="Jer.16.12"> Maar ook gij hebt nog erger gedaan dan uwe vaderen; want zie, een iegelijk wandelt volgens de be- dorvenheid van zijn boos hart<note n="1477">Vgl. III 17.</note>, zonder naar Mij te luisteren.</verse>

<verse osisID="Jer.16.13"> En Ik zal u uit dit land uitdrijven naar een land, dat gij niet kent, gij noch uwe vaderen; en aldaar zult gij vreemde goden dienen, dag en nacht, en zij zullen u geen rust gunnen<note n="1478">Vgl. VII 15. Vreemde goden dienen beteekent hier: aan vreemde heerschappij onderworpen zijn, want de heidensche koningen werden geacht de plaatsvervangers te zijn van de goden des lands. En zij zullen u geen rust gunnen, Hebr. en Syr.: ‘dewijl Ik u geen genade zal geven’.</note>.</verse>

<verse osisID="Jer.16.14"> Daarom zie, de dagen komen, zegt de Heer, en men zal niet meer zeggen: Zoo waar de Heer leeft, die de kinderen van Israël heeft uitgevoerd uit het land Egypte!</verse>

<verse osisID="Jer.16.15"> Maar: Zoo waar de Heer leeft, die de kinderen van Israël heeft uitgevoerd uit het land van het noorden en uit alle landen, werwaarts Ik hen heb uitgedreven; en Ik zal hen terugvoeren naar hun land, dat Ik gegeven heb aan hunne vaderen<note n="1479">Zoo zwaar zal de straf der ballingschap zijn, dat, als de tijd der verlossing is gekomen, deze weldaad de verlossing uit Egypte zal doen vergeten, en inzonderheid dat bewijs van Gods macht en liefde tot bevestiging van den eed zal gebezigd worden. Zoo troost de profeet in het voorbijgaan de rechtvaardigen.</note>.</verse>

<verse osisID="Jer.16.16"> Zie, Ik zal vele visschers zenden, zegt de Heer, en zij zullen hen opvisschen; en daarna zal Ik hun vele jagers zenden, en zij zullen hen opjagen van elken berg en van elken heuvel en uit de kloven der rotsen<note n="1480">De visschers en jagers zijn de Chaldeën, die de bevolking in groot aantal als in netten zullen vangen (vgl. Ez. XII 13; Am. IV 2 Hebr.; Hab. I 15) en later de vluchtelingen als wild zullen opjagen.</note>.</verse>

<verse osisID="Jer.16.17"> Want mijne oogen zijn op al hunne wegen<note n="1481">Op hunne booze daden. Het volgende verslid staat niet in de Septuagint.</note>; deze zijn niet verholen voor mijn aangezicht, en hunne ongerechtigheid is niet verborgen voor mijne oogen.</verse>

<verse osisID="Jer.16.18"> En eerst zal Ik hunne dubbele ongerechtigheden en hunne zonden vergelden, omdat zij mijn land hebben ontheiligd met de lijken hunner afgoden en mijn erfdeel hebben vervuld met hunne gruwelen<note n="1482">Eerst, d.i. alvorens de verlossing van v. 15 volgt. Hunne dubbele, d.i. vele en groote; naar het Hebr. zal de vergelding of de straf dubbel, d.i. in dubbele mate, gestreng en zonder genade zijn; vgl. XVII 18 en Is. XL 2. Met de lijken hunner afgoden, een bijstellende genitief: met hunne afgoden, welke als lijken, d.i. verontreinigende wezens, en gruwelen zijn; vgl. VII 30.</note>.</verse> 


<verse osisID="Jer.16.19"> Heer, mijne sterkte en mijne kracht en mijn toeverlaat ten dage der verdrukking! Tot U zullen de volken komen van de uiteinden der aarde en zeggen: In waarheid, leugen was het eigendom onzer vaderen, ijdelheid, die hun geen voordeel bracht<note n="1483">De smadelijke verloochening, welke God van zijn volk moet ondervinden, wekt den profeet op, God te prijzen en Hem als eereboete de hulde aan te bieden, welke de heidenen Hem eenmaal zullen bewijzen, volgens de profetieën van Isaias (II 2 enz.), Micheas (IV 1) enz.; zie III 17. Zij zullen hunne vroegere afgoderij als leugen en ijdelheid (vgl. II noot 8) veroordeelen; deze toch was, zooals de profeet verschoonend hen laat zeggen, (Hebr.) ‘het erfdeel onzer vaderen’.</note>.</verse>

<verse osisID="Jer.16.20"> Zou een mensch zich goden maken? En toch, dat zijn geen goden<note n="1484">Woorden van den profeet, verontwaardigd over de dwaze afgoderij van zijn volk. God antwoordt v. 21: daarom zal Ik hun ditmaal, anders dan voorheen, toonen, dat de afgoden ijdel zijn en dat Ik de ééne, ware God ben; want Ik zal hun de volle kracht van mijne straffende hand doen ondervinden, zoodat zij zullen weten, dat mijn naam is de Heer, Hebr. ‘Jahve’, d.i. de zijnde, die getrouw is aan beloften en bedreigingen.</note>!</verse>

<verse osisID="Jer.16.21"> Daarom, zie, Ik zal hun ditmaal toonen, Ik zal hun toonen mijne hand en mijne kracht; en zij zullen weten, dat mijn naam is de Heer!</verse>

</chapter>


<chapter osisID="Jer.17">
 

<title>Hoofdstuk XVII.</title>
<p>Hardnekkigheid van het afgodische Juda (v. 1-4). Vertrouwen op menschen en vertrouwen op God (v. 5-11); de Heer is Jeremias' toeverlaat (v. 12-18). Het gebod van den Sabbat (v. 19-27).</p>


<verse osisID="Jer.17.1"> De zonde van Juda is geschreven met een ijzeren stift met diamanten punt, is gegrift op de tafel van hun hart en op de hoornen hunner altaren<note n="1485">Dit hangt samen met het slot van het vorige hoofdstuk: de zonde van Juda zal niet worden vergeten, maar door de verwoesting des lands gestraft worden (v. 1-4). Een ijzeren stift met diamanten punt (eigenlijk ‘nagel’, om de gelijkenis met den nagel van een vogel) is de gewone graveerstift; vgl. Job XIX 24. De zonde van Juda, zijne afgoderij, is gegrift in hun hart, als ten onuitwischbaar getuigenis tegen hen, en op de hoornen, d.i. de uitspringende hoeken (zie Am. III noot 23), der altaren, waarop de namen der afgoden waren gegrift, of die, met het afgodisch offerbloed bestreken, van hunne afgoderij getuigden.</note>.</verse> 


<verse osisID="Jer.17.2"> Daar hunne kinderen aan hunne altaren en aan hunne bosschen en loofrijke boomen op de hooge bergen indachtig zijn,</verse>

<verse osisID="Jer.17.3"> en in het veld offeren, zal Ik uwe kracht en al uwe schatten ter plundering geven, uwe hoogten om de zonden in al uwe landpalen<note n="1486">Hunne kinderen, d.i. het tegenwoordige geslacht, toonen met de daad (door navolging van de afgoderij) indachtig te zijn aan de afgodische altaren der vaderen, aan hunne heilige bosschen, Hebr. ‘asjerim’ (zie Mich. V noot 15, en vgl. verder Jer. II 20; VII 31); evenals de vaderen offeren zij op de bergen en ook (v. 3) in het veld. De tegenwoordige Hebr. tekst in v. 2 is duister en in plaats van en in het veld offeren in v. 3 leest men daar in den accusatief: ‘mijnen berg in het veld’ (te weten Sion, zie XXI 13), wat evenals uwe kracht en al uwe schatten afhangt van zal Ik ter plundering geven. Doch wat nog overig is van de oude Grieksche vertalingen stemt in v. 2 ongeveer overeen met de Vulg.; ook daarin is sprake (v. 2) van altaren en (heilige) bosschen ‘onder dicht geboomte en op hooge heuvelen’, (v. 3) ‘op bergen in het veld’. Dan volgt de om de zonden van de vaderen en de kinderen verdiende straf: daarom zal Ik uwe kracht, d.i. uwe rijkdommen (zie Is. I 31), enz. ter plundering geven, benevens uwe hoogten, de plaatsen waar gij gezondigd hebt. In de Septuag. ontbreken de vier eerste verzen.</note>.</verse>

<verse osisID="Jer.17.4"> En gij zult alleen gelaten worden, buiten uw erfdeel<note n="1487">Hebr.: ‘gij zult, en wel door u (d.i. door uwe schuld), uw erfdeel moeten achterlaten’; volgens anderen naar eene gewijzigde lezing: ‘gij zult uwe hand van uw erfdeel moeten aftrekken’, d.i. het braak laten liggen, zooals in het sabbatjaar geschiedde, Exod. XXIII 11; want het Hebr. werkwoord schijnt op deze wet te zinspelen; vgl. Lev. XXVI 34 volg.; II Par. XXXVI 21 met noot 15. - Zie verder Jer. V 19; XV 14. Voor eeuwig, d.i. voor onafzienbaren tijd; zie Is. XXXII noot 12 aan het einde.</note>, dat Ik u gegeven heb; en Ik zal u uwe vijanden doen dienen in een land, dat gij niet kent; want een vuur hebt gij ontstoken in mijnen toorn, voor eeuwig zal het branden.</verse>

<verse osisID="Jer.17.5"> Dit zegt de Heer<note n="1488">De hier volgende spreuk betreft waarschijnlijk Juda's ingewortelde neiging om bij dreigende gevaren op heidensche macht in plaats van op Jehova te steunen.</note>: Vervloekt de mensch, die vertrouwt op den mensch en vleesch stelt tot zijnen arm<note n="1489">d.i. Van den zwakken mensch hulp en steun verwacht.</note>, en wiens hart afwijkt van den Heer.</verse>

<verse osisID="Jer.17.6"> Hij toch zal zijn gelijk tamarisken in de woestijn, en als het goede komt, zal hij het niet ontwaren; maar hij zal in dorheid wonen in de woestijn, in een ziltig en onbewoonbaar land<note n="1490">Als tamarisken, een onvruchtbaar struikgewas, vooral in de woestijn, waar het niet door water besproeid wordt. In een ziltig en daarom volstrekt onvruchtbaar land; vgl. Deut. XXIX 23.</note>.</verse> 


<verse osisID="Jer.17.7"> Gezegend de man, die vertrouwt op den Heer, en wiens toeverlaat de Heer is.</verse>

<verse osisID="Jer.17.8"> En hij zal zijn als een boom, die overgeplant wordt aan de wateren, die naar het vochtige zijne wortels uitschiet en niet vreest, als de hitte komt. En zijn loover blijft groen, en ten tijde van droogte is hij niet bekommerd, en nimmer houdt hij op vrucht te dragen.</verse>

<verse osisID="Jer.17.9"> Arglistig is het hart omtrent alles en ondoorgrondelijk; wie kan het kennen<note n="1491">In dit en het volgende vers, in verband met 5-9, schijnt de profeet de opwerping te voorkomen, dat God niet weten zou, op wien de mensch vertrouwt. Is ook het hart des menschen arglistig (Hebr.) ‘boven alles’, voor den Heer ligt het open (v. 10). Zie verder XI 20.</note>?</verse>

<verse osisID="Jer.17.10"> Ik, de Heer, doorgrond het hart en beproef de nieren, Ik, die een iegelijk geef naar zijnen weg en naar de vrucht zijner uitvindselen.</verse>

<verse osisID="Jer.17.11"> Het veldhoen bebroedt wat het niet gelegd heeft; men verzamelt rijkdommen, en niet volgens het recht; in het midden zijner dagen zal men ze verlaten, en aan zijn einde zal men een dwaas zijn<note n="1492">Een voorbeeld van Gods eerlijke rechtsbedeeling (v. 10b). Het veldhoen enz. is wellicht een op het volksgeloof van dien tijd steunend spreekwoord. Onverwachts zal men zijne onrechtvaardig verkregen rijkdommen moeten verlaten en er geen genot van hebben, evenmin als het veldhoen van de vreemde kuikens, die, zoodra zij volwassen zijn, onverwachts de hen verlaten.</note>.</verse>

<verse osisID="Jer.17.12"> Troon der heerlijkheid, der hoogheid van den beginne, plaats onzer heiliging,</verse>

<verse osisID="Jer.17.13"> verwachting van Israël, Heer<note n="1493">De profeet wendt zich, in naam van het geloovige Israël, tot God. Eerst zijne heerlijkheid en eeuwige majesteit prijzend, roemt hij Hem troon der heerlijkheid en (Hebr.) ‘hoogheid van den beginne’; daarna zijne goedheid voor Israël verheffend, gedenkt hij Hem als de plaats (Hebr.) ‘van ons heiligdom’ en de verwachting van Israël. Hoe dwaas en noodlottig is het dus dien grooten en goeden God te verlaten!</note>! Allen, die U verlaten, worden te schande; die van U afwijken, worden op de aarde geschreven<note n="1494">In het stof, waar hun naam welhaast spoorloos verdwijnt. Zie verder II 13.</note>; want verlaten hebben zij de bron der levende wateren, den Heer.</verse> 


<verse osisID="Jer.17.14"> Genees mij, Heer, en ik zal genezen worden; red mij en ik zal gered zijn; want mijn lof zijt Gij!</verse>

<verse osisID="Jer.17.15"> Zie, zij zeggen tot mij: Waar is het woord des Heeren<note n="1495">Zij, mijne haters. Waar blijft de vervulling van hetgeen gij als het woord des Heeren uitgeeft. Vgl. Is. V 19.</note>? Het kome!</verse>

<verse osisID="Jer.17.16"> En ik, ik ben niet versaagd, U als herder volgend; en den dag des menschen heb ik niet begeerd, Gij weet het! Wat uitging van mijne lippen, was rechtmatig voor uw aangezicht<note n="1496">Ik ben niet versaagd bij de spoten lasterreden mijner vijanden, U als herder volgend, te weten bij het uitoefenen mijner profetische bediening. Het Hebr. vertaalt men (niet zonder willekeur): ‘Ik heb mij niet onttrokken om een herder te zijn achter U’, d.i. herderlijke zorg te hebben voor de mij toevertrouwde kudde. Beter naar de Septuag.: ‘Ik ben niet moede geworden U te volgen’. De dag des menschen beteekent volgens den H. Hiër.: een lang leven of voorspoed; Hebr.: ‘den dag des jammers’, d.i. het goddelijk wraakgericht, dat hij zijn volk aankondigde, niet uit wraaklust, doch alleen uit gehoorzaamheid aan God; want wat van mijne lippen uitging of wat ik profeteerde, (Septuag.) ‘is voor uw aangezicht’, d.i. is u bekend.</note>.</verse>

<verse osisID="Jer.17.17"> Wees Gij mij niet tot verschrikking<note n="1497">Hiermede had God hem bedreigd I 17 (Hebr.), indien hij ontrouw werd aan zijne bediening.</note>, Gij, mijne hoop ten dage des jammers!</verse>

<verse osisID="Jer.17.18"> Te schande mogen worden die mij vervolgen, en niet te schande worde ik; sidderen mogen zij, en niet sidderen moge ik; breng over hen den dag des jammers en verderf hen met dubbel verderf<note n="1498">Eene voorspelling der gerechte straf over hen, die God zelven in den persoon des profeets weerstreefden; vgl. XI 20.</note>.</verse>

<verse osisID="Jer.17.19"> Dit zegt de Heer tot mij<note n="1499">In de hier volgende profetie (v. 19-27) geeft de profeet een proeve zijner prediking, waarmede hij na de terugvinding van het wetboek onder Josias ‘de woorden van het verbond’ (zie XI 2 volg.) inscherpte. Het vieren van den sabbat (evenals van den Zondag onder de Christenen) was als de toetssteen van de getrouwheid aan God en zijne Wet.</note>: Ga en plaats u in de poort van de kinderen des volks, waardoor de koningen van Juda ingaan en uitgaan<note n="1500">Welke poort bedoeld is, eene tempelpoort of eene stadspoort, is onzeker. Volgens de Vulg. waarschijnlijk eene tempelpoort, waarlangs de kinderen des volks, d.i. de leeken (zie II Par. XXXV noot 5), den tempel in- en uitgingen, zoodat wellicht de priesters en de levieten eene voor hen afzonderlijke poort hadden. Volgens sommigen is de Benjaminspoort bedoeld, eene stadspoort (zie XXXVIII 7), wat de lezing der Septuagint waarschijnlijk maakt: ‘der kinderen van uw volk’, d.i. van uwe volksgenooten, de noordelijk van de stad wonende Benjaminieten, die langs deze noorderpoort de stad in en uitgingen; zie XXXVII 12, waar Jeremias zich door deze poort naar zijne verwanten wilde begeven.</note>, en in al de poorten van Jerusalem;</verse> 


<verse osisID="Jer.17.20"> en zeg tot hen: Hoort het woord des Heeren, koningen<note n="1501">In het meervoud, zie XIII noot 6.</note> van Juda en geheel Juda en alle bewoners van Jerusalem, die door deze poorten ingaat.</verse>

<verse osisID="Jer.17.21"> Dit zegt de Heer: Geeft acht op uwe zielen<note n="1502">d.i. Op uw leven, want op de overtreding van den sabbat stond de doodstraf; zie Exod. XXXI 14, 15.</note> en draagt geen lasten op den sabbatdag en brengt ze niet binnen door de poorten van Jerusalem.</verse>

<verse osisID="Jer.17.22"> En brengt geene lasten uit uwe huizen op den sabbatdag en doet geenerlei werk; heiligt den sabbatdag, gelijk Ik geboden heb aan uwe vaderen<note n="1503">Zie Exod. XX 10 volg.; Deut. V 12 volg. Lasten beteekent hier allerlei koopwaren.</note>.</verse>

<verse osisID="Jer.17.23"> En zij hoorden niet, noch neigden zij hun oor; doch zij verhardden hunnen nek om niet naar Mij te hooren en de tucht niet aan te nemen<note n="1504">Zie VII 24, 26, 28.</note>,</verse>

<verse osisID="Jer.17.24"> En het zal zijn: Indien gij naar Mij hoort, zegt de Heer, zoodat gij geene lasten door de poorten dezer stad inbrengt op den sabbatdag, en indien gij den sabbatdag heiligt, zoodat gij daarop geenerlei werk doet,</verse>

<verse osisID="Jer.17.25"> dan zullen door de poorten dezer stad ingaan koningen en vorsten, gezeten op den troon van David en rijdende op wagens en paarden, zij en hunne vorsten, de mannen van Juda en de bewoners van Jerusalem; en deze stad zal bewoond worden voor immer<note n="1505">M.a.w. dan zal Jerusalem voor immer de zetel blijven van het koninklijk huis en niet door vijanden worden genomen. De glans van het koningschap bij de plechtige in- en uittochten van koningen en grooten, alsook de uit Juda toestroomende scharen, die (v. 26) met rijke offeranden tempelwaarts opgaan, zullen dan van Gods rijken zegen getuigen.</note>.</verse>

<verse osisID="Jer.17.26"> En zij zullen komen uit de steden van Juda en uit den omtrek van Jerusalem en uit het land Benjamin en uit de vlakte en uit het gebergte en uit het zuiden, dragende brandoffer en slachtoffer en spijsoffer en wierook, en zij zullen offerande brengen naar het huis des Heeren<note n="1506">Zie voor de hier genoemde deelen van Juda Jos. XI noot 13. Ook de verschillende soorten van offeranden worden opgenoemd: brandoffer en slachtoffer (zie VII noot 18) en spijsoffer of mincha (zie Mal. I noot 11), dat met wierook vergezeld ging; zie Lev. II 1. Voor offerande heeft het Hebr. ‘lofoffer’, dat niet een van de vorige onderscheiden soort aanduidt, maar het doel uitdrukt, dat bij die offers beoogd wordt, te weten God te danken en te loven voor zijne weldaden; vgl. Lev. VII 11 volg.</note>.</verse>

<verse osisID="Jer.17.27"> Maar indien gij naar Mij niet hoort om den sabbatdag te heiligen en geene lasten te dragen en in te brengen door de poorten van Jerusalem op den sabbatdag, dan zal Ik een vuur ontsteken in zijne poorten, en het zal de huizen van Jerusalem verslinden en niet gebluscht worden<note n="1507">Eene navolging van Am. I 14 en vooral II 5. Zie hierboven v. 4 en VII 20. Vgl. II Esdr. XIII 17, 18.</note>.</verse>

</chapter>


<chapter osisID="Jer.18">
 

<title>Hoofdstuk XVIII.</title>
<p>De pottenbakker en het leem (v. 1-12). Ontrouw aan God (v. 13-17); aanslagen tegen den profeet (v. 18-23).</p>


<verse osisID="Jer.18.1"> Het woord, dat van den Heer geschied is tot Jeremias, zeggende<note n="1508">De zinnebeeldige handeling van dit hoofdstuk heeft overeenkomst met die van hoofdstuk XIX, waarmede de inhechtenisneming van Jeremias (XX 1-6) en de hierop volgende ontboezeming van den profeet (XX 7-13) in onmiddellijk verband staan. Met waarschijnlijkheid plaatst men deze profetieën (XVIII-XX) onder de regeering van Joakim.</note>:</verse>

<verse osisID="Jer.18.2"> Maak u op en daal af naar het huis van den pottenbakker<note n="1509">De pottenbakkerijen lagen in een dal dicht bij de stad (wellicht het dal Hinnom, zie XIX 1, 2), alwaar zich leemgroeven bevonden.</note>, en aldaar zult gij mijne woorden hooren.</verse>

<verse osisID="Jer.18.3"> En ik daalde af naar het huis van den pottenbakker, en zie, hij maakte een werk op de schijf<note n="1510">Hebr. in den dualis: ‘op de twee schijven’, welke onderling met eene as verbonden waren. De onderste schijf werd met de linkerhand of den voet in draaiende beweging gebracht en deelde hare beweging mede aan de bovenste, waarop het leem was gelegen, dat de pottenbakker met de rechterhand den gewilden vorm gaf.</note>.</verse>

<verse osisID="Jer.18.4"> En het vat mislukte, hetwelk hij van leem met zijne handen maakte; en opnieuw maakte hij daarvan een ander vat, gelijk het in zijne oogen geviel te maken.</verse>

<verse osisID="Jer.18.5"> En het woord des Heeren geschiedde tot mij, zeggende:</verse>

<verse osisID="Jer.18.6"> Zoude Ik niet gelijk deze pottenbakker met ulieden kunnen doen, huis van Israël, zegt de Heer? Zie, gelijk het leem in de hand des pottenbakkers, zoo zijt gijlieden in mijne hand, huis van Israël<note n="1511">Zie voor deze vergelijking Is. XLV noot 8. Zij wordt hier toegepast in dien zin, dat God zijn plan om of te straffen of te zegenen verandert, wanneer het volk of zich bekeert of van den goeden weg afdwaalt. Er is hier alleen sprake van tijdelijke straffen of zegeningen, niet van Gods beschikking omtrent de eeuwige zaligheid of verwerping van ieder in het bijzonder.</note>!</verse>

<verse osisID="Jer.18.7"> Straks spreek Ik tegen een volk en tegen een rijk, om het uit te roeien en af te breken en te verdelgen.</verse>

<verse osisID="Jer.18.8"> Indien dat volk boete doet over zijn kwaad, dat Ik tegen hetzelve heb gesproken<note n="1512">Over zijn kwaad in dubbelen zin: de boosheid en de over haar beschikte straf; doch Hebr.: ‘Indien dit volk boete doet over zijne boosheid, waartegen Ik gesproken heb’, dan zal ook Ik berouw hebben over het kwaad (d.i. over het beschikte onheil). Dit laatste is van God op menschelijke wijze gezegd; zie Exod. XXXII noot 14.</note>, dan zal ook Ik berouw hebben over het kwaad, dat Ik gedacht heb aan hetzelve te zullen doen.</verse>

<verse osisID="Jer.18.9"> En straks spreek Ik aangaande een volk en aangaande een rijk, om het op te bouwen en te planten<note n="1513">Zie I 10. Vgl. Ez. XXXIII 13 volg.</note>.</verse>

<verse osisID="Jer.18.10"> Indien het kwaad doet in mijne oogen, zoodat het niet hoort naar mijne stem, dan zal Ik berouw hebben over het goed, dat Ik gesproken heb aan hetzelve te zullen doen.</verse>

<verse osisID="Jer.18.11"> Nu dan, zeg tot de manschap van Juda en tot de bewoners van Jerusalem, zeggende: Dit zegt de Heer: Zie, Ik vorm tegen u een kwaad en overleg tegen u overlegging. Een iegelijk bekeere zich van zijn boozen weg, en verbetert uwe wegen en uwe gezindheid<note n="1514">De in v. 7-10 uitgesproken waarheid op Juda toepassend, vermaant de profeet tot bekeering, opdat het onheil alsnog worde afgewend. Ik vorm ziet terug op de gelijkenis van den pottenbakker, v. 6. Zie verder VII 3, 5.</note>!</verse>

<verse osisID="Jer.18.12"> En zij zeiden: Wij zijn wanhopig<note n="1515">Zie II noot 24 aan het einde.</note>; want wij zullen onze eigen gedachten volgen en een iegelijk de slechtheid van zijn boos hart doen!</verse>

<verse osisID="Jer.18.13"> Daarom zegt dit de Heer: Ondervraagt de volken: Wie heeft zulke gruwelijke dingen gehoord, welke de jonkvrouw Israël bedreven heeft bovenmate<note n="1516">Vgl. II 10. Gruwelijke dingen, zie V 30, te weten Israël's afval van Jehova. Jonkvrouw, zie XIV 17. - Hoe strijdig met de natuur zelve Israël's handelwijze tegenover God is, toonen de vergelijkingen in v. 14; vgl. VIII 7.</note>.</verse>

<verse osisID="Jer.18.14"> Zal wel van de rots des velds<note n="1517">d.i. Van de rotsen op de hoogvlakten van genoemd gebergte. - De wetten der natuur volgen bestendig haren loop; Israël daarentegen vergeet zijnen God en wijkt af naar de afgoden (v. 15).</note> de sneeuw van den Libanon verdwijnen? Of kunnen opborrelende, koele en stroomende wateren uitdrogen?</verse>

<verse osisID="Jer.18.15"> Want vergeten heeft Mij mijn volk, daar zij aan de ijdelheid offeren en struikelen op hunne wegen, op de aloude paden, om te wandelen op die van een ongebaanden weg<note n="1518">Aan de ijdelheid, d.i. aan de afgoden, zie II noot 5. Verder naar het Hebr.: ‘en zij (de afgoden) doen hen struikelen’ op de aloude paden (zie VI 16), welke hunne wegen zijn, te weten de hun vanouds door God in zijne Wet gebaande wegen des heils, om te wandelen op de paden der afgoderij, een ongebaanden, d.i. moeilijken en gevaarlijken, weg, die ten verderve voert (v. 16).</note>,</verse>

<verse osisID="Jer.18.16"> opdat hun land zou worden tot woestenij en tot eeuwig gesis; al wie daar doortrekt zal verstomd staan en zijn hoofd schudden<note n="1519">Opdat: het noodwendig gevolg hunner zonde wordt voorgesteld als het door hen beoogde doel. Een uitjouwend gesis over hun verwoest land, zie Mich. VI 6, tevens de uitdrukking van verbazing over zulk een godsgericht. Vgl. Ps. XXI 8.</note>.</verse>

<verse osisID="Jer.18.17"> Als de brandende wind<note n="1520">Als door een hevigen ‘oostenwind’ (Hebr.); zie Is. XXVII noot 8; vgl. Ps. XLVII 8; Job XXVII 21. Zie verder II 17. God zal met hen handelen, gelijk zij tegenover Hem gehandeld hebben.</note> zal Ik hen verstrooien voor het aangezicht des vijands; den rug en niet het gelaat zal Ik hun toonen ten dage van hunnen ondergang.</verse>

<verse osisID="Jer.18.18"> En zij zeiden: Komt en smeden wij aanslagen tegen Jeremias; want de wet zal niet teloorgaan voor den priester noch de raad voor den wijze noch het woord voor den profeet. Komt en slaan wij hem met de tong en geven wij geen acht op al zijne woorden<note n="1521">Uit de aanslagen tegen zijn leven gesmeed (zie XI 18-21) bewijst de profeet, hoe halsstarrig zijn volk is en hoezeer het de (v. 17) aangekondigde straf verdient. De zin is: Laat ons Jeremias om het leven brengen, want door zijne voorgewende profetiëen is hij als het ware aan hoogverraad schuldig. Immers daar hij onzen ondergang aankondigt, tast hij te gelijk onze (hier opgenoemde) voorrechten aan. Deze toch achtten zij, even goed als hun volksbestaan, onvergankelijk. - De wet is de onderwijzing der Wet, welke aan de priesters was toevertrouwd; zie II 8 en vgl. Mal. II 6, 7. De wijze beteekent de raadgevers voor vorst en volk. - Met de tong slaan beduidt belasteren, hier voor de rechtbank en wel (zie v. 23) van eene misdaad, waarop de doodstraf stond. Zoover kwam het werkelijk XXVI 8 volg.</note>!</verse>

<verse osisID="Jer.18.19"> Geef acht, o Heer, op mij en hoor de stem mijner tegenstanders!</verse>

<verse osisID="Jer.18.20"> Zal men dan goed met kwaad vergelden, want zij hebben eenen kuil gegraven voor mijne ziel<note n="1522">Wat de Septuag. verklaart door te vertalen: ‘want zij hebben samen woorden gesproken tegen mijne ziel (mijn leven) en hebben hunne straf (die zij mij willen aandoen) voor mij verborgen gehouden’.</note>? Gedenk, dat ik voor uw aangezicht gestaan heb om voor hen ten goede te spreken en uwe verbolgenheid van hen af te wenden!</verse>

<verse osisID="Jer.18.21"> Daarom geef hunne zonen prijs aan den honger en lever hen over aan de handen des zwaards; dat hunne vrouwen kinderloos en weduwen worden, en dat hare mannen getroffen worden met den dood<note n="1523">d.i. Met de pest, zie XV noot 2. Vgl. met deze twee verzen Ps. XXXIV 1-12. Zie voor dergelijke verwenschingen Ps. V noot 8. De profeet bidt God, dat de reeds aangekondigde straffen over die halsstarrigen mogen komen ter verheerlijking van Gods heiligheid en rechtvaardigheid.</note>; dat hunne jongelingen doorstoken worden met het zwaard in den strijd!</verse>

<verse osisID="Jer.18.22"> Uit hunne huizen worde het noodgeschrei gehoord; want Gij zult over hen den roover<note n="1524">Hebr.: ‘eene bende’ of vijandelijke, plunderende troepen.</note> brengen onverhoeds; omdat zij eenen kuil gegraven<note n="1525">Septuag.: ‘een plan gesmeed’.</note> hebben om mij te vangen en strikken verborgen hebben voor mijne voeten!</verse>

<verse osisID="Jer.18.23"> Maar Gij, Heer, Gij kent al hunne beraadslaging tegen mij ten doode; wees hunner ongerechtigheid niet genadig, en hunne zonde worde voor uw aanschijn niet uit- gedelgd<note n="1526">M.a.w. de door hunne ongerechtigheid verdiende straf ga in vervulling.</note>; dat zij neerstorten voor uw aangezicht, verderf hen ten tijde uwer gramschap!</verse>

</chapter>


<chapter osisID="Jer.19">
 

<title>Hoofdstuk XIX.</title>
<p>De in het dal Hinnom verbrijzelde kruik (v. 1-13); toespraak van den profeet tot het volk in het voorhof des tempels (v. 14-15).</p>


<verse osisID="Jer.19.1"> Dit zegt de Heer: Ga heen en koop een aarden pottenbakkerskruik<note n="1527">Voor kruik heeft het Hebr. ‘bakboek’, d.i. eene kruik met langen, engen hals. De klank van het woord bootst het klokkend geluid na bij het uitgieten van den inhoud; zie noot 7.</note>, (neem met u) van de oudsten des volks en van de oudsten der priesters<note n="1528">In de vertaling van den H. Hiëronymus is de tekst duidelijker weergegeven: accipe... et de senioribus populi enz. De aanvulling neem met u wordt door den zin gevorderd (vgl. XXXV 3 en XXXVIII 10) en is in de Septuag. en de andere oude vertalingen uitgedrukt. De oudsten des volks zijn de hoofden der familiën en de oudsten der priesters waarschijnlijk de hoofden der priesterklassen (zie IV Reg. XIX 2), beiden als getuigen van hetgeen de profeet doen en spreken zal.</note>.</verse>

<verse osisID="Jer.19.2"> En ga uit naar het dal van den zoon van Ennom, dat bij den ingang der Pottenbakkerspoort ligt<note n="1529">De Pottenbakkerspoort, Hebr. de poort Charsoet, eigenlijk Aardewerk- of Schervenpoort, draagt dezen naam misschien om de daar weggeworpen scherven, volgens anderen om de daarbij gelegen pottenbakkerijen (zie XVIII noot 2), zoodat de profeet in het voorbijgaan zijne kruik kon koopen. Deze poort is waarschijnlijk dezelfde als de II Esdr. II 13 genoemde Mestpoort, door welke men de stad zuidwaarts uitging, want ook gene voerde tot het zuidelijk gelegen dal Hinnom; zie VII noot 26.</note>, en predik aldaar de woorden, die Ik tot u spreken zal.</verse>

<verse osisID="Jer.19.3"> En zeg: Hoort het woord des Heeren, koningen van Juda en bewoners van Jerusalem: Dit zegt de Heer der heerscharen, de God van Israël: Zie, Ik zal jammer brengen over dit oord, zoodat al wie het hoort hem de ooren zullen tuiten<note n="1530">Koningen in het meervoud, zie XIII noot 6. Over dit oord, d.i. niet alleen het dal Hinnom, maar Jerusalem en geheel Juda, zie VII noot 3. Zie voor de uitdrukking de ooren tuiten I Reg. III 11; IV Reg. XXI 12.</note>;</verse>

<verse osisID="Jer.19.4"> omdat zij Mij verlaten en dit oord van Mij vervreemd en aldaar aan andere goden, die zij niet kenden, geofferd hebben, zij en hunne vaderen en de koningen van Juda; en omdat zij deze plaats vervuld hebben met het bloed der onschuldigen<note n="1531">Vervreemd of ontheiligd, zie XVI 18. Die zij niet kenden als hunne weldoeners, m.a.w. van wie zij niets goeds te wachten hadden. Met het bloed enz. door hunne kinderoffers aan den Moloch v. 5; volgens anderen wijst dit, evenals II 30, 34; VII 6; XXII 3, 17, op het bloedvergieten onder Manasses (zie IV Reg. XXI 2-7, 16). De Septuag. leest: ‘en de koningen van Juda hebben deze plaats vervuld’ enz. Zie XV 4.</note>,</verse>

<verse osisID="Jer.19.5"> en zij hoogten voor de Baäls gebouwd hebben om hunne kinderen met vuur te verbranden tot brandoffer voor de Baäls, hetgeen Ik niet geboden noch gezegd heb en hetgeen niet in mijn hart is opgekomen.</verse>

<verse osisID="Jer.19.6"> Daarom zie, de dagen komen, zegt de Heer, en niet meer zal deze plaats heeten: Topheth en Dal van den zoon van Ennom, maar Dal der slachting<note n="1532">Zie VII 31, 32.</note>.</verse>

<verse osisID="Jer.19.7"> En Ik zal den raadslag van Juda en van Jerusalem verijdelen te dezer plaatse<note n="1533">Den raadslag verijdelen beteekent de gewaande wijsheid der oudsten (v. 1) te schande maken. Het Hebr. werkwoord wijst door zijn klank op de kruik van v. 1, welke de profeet bij deze woorden wellicht uitgoot. Zie verder VII 33.</note>; en Ik zal hen met het zwaard neervellen ten aanschouwen hunner vijanden en door de hand dergenen, die hun naar het leven staan; en Ik zal hunne lijken tot spijze geven aan de vogelen des hemels en aan de wilde dieren der aarde.</verse>

<verse osisID="Jer.19.8"> En Ik zal deze stad maken tot ontzetting en tot gesis<note n="1534">Tot een voorwerp van ontzetting enz. Zie verder XVIII noot 12.</note>; al wie daar voorbijgaat zal verstomd staan en sissen over al hare plagen.</verse>

<verse osisID="Jer.19.9"> En Ik zal hen spijzen met het vleesch hunner zonen en met het vleesch hunner dochters; en een ieder zal het vleesch zijns naasten eten bij de belegering en bij de benauwing, waarmede hunne vijanden hen zullen insluiten en zij, die hun naar het leven staan<note n="1535">Zoo verschrikkelijk zal de hongersnood zijn. Eene letterlijke herhaling van Deut. XXVIII 53; vgl. Lev. XXVI 29. Zie de vervulling Bar. II 3; Thren. II 20; IV 10. Vgl. IV Reg. VI 28, 29</note>.</verse> 


<verse osisID="Jer.19.10"> En gij zult de kruik verbrijzelen voor de oogen der mannen, die met u zullen gaan.</verse>

<verse osisID="Jer.19.11"> En gij zult tot hen zeggen: Dit zegt de Heer der heerscharen: Aldus zal Ik dit volk verbrijzelen en deze stad, gelijk de kruik van den pottenbakker verbrijzeld wordt, welke niet weder gemaakt kan worden<note n="1536">De zinnebeeldige handeling (v. 10) beteekent den menschelijkerwijze onherstelbaren ondergang van volk en staat; vgl. Ps. II 9; Is. XXX 14. Zie hetzelfde in andere beelden uitgedrukt XV 14; XVII 4, 27. - De volgende woorden, eene herhaling van VII 32, heeft de Septuagint beter weggelaten.</note>; en in Topheth zullen zij begraven worden, dewijl er geen andere plaats is ter begraving.</verse>

<verse osisID="Jer.19.12"> Aldus zal Ik doen aan deze plaats, zegt de Heer, en aan hare bewoners; en Ik zal deze stad maken als een Topheth<note n="1537">Als het sinds Josias' tijd als onrein verafschuwde en gevloekte dal Topheth; zie IV Reg. XXIII 10; vgl. Is. XXX 33.</note>.</verse>

<verse osisID="Jer.19.13"> En de huizen van Jerusalem en de huizen der koningen van Juda zullen zijn als de plaats Topheth, onrein: al de huizen, op welker daken zij aan geheel het heer des hemels geofferd en plengoffers geplengd hebben aan vreemde goden<note n="1538">In plaats van immundoe, onrein vertaalt de Septuag. ‘om al hunne onreinheden’ en voegt het bij het volgende: ‘in’ al de huizen, op welker platte daken enz.; aldaar brandde men wierook voor het gesternte; zie VII 18; VIII 2. Vgl. Soph. I 5; IV Reg. XXI 3-5; XXIII 12.</note>.</verse>

<verse osisID="Jer.19.14"> Jeremias kwam dan van Topheth<note n="1539">Na aldaar gedaan en gesproken te hebben wat hem v. 1-13 gelast was.</note>, waarheen de Heer hem om te profeteeren gezonden had, en hij plaatste zich in het voorhof van het huis des Heeren en zeide tot al het volk:</verse>

<verse osisID="Jer.19.15"> Dit zegt de Heer der heerscharen, de God van Israël: Zie, Ik zal over deze stad en over al hare steden al de onheilen brengen, welke Ik tegen haar gesproken heb; want zij hebben hunnen nek verhard om niet te luisteren naar mijne woorden<note n="1540">Met dit woord eindigde Jeremias zijne rede, waarin hij de beteekenis der zinnebeeldige handeling verklaard en het hem opgedragen woord had toegelicht. - Over al hare, aan de hoofdstad ondergeschikte, steden. Zie verder VII 26; XVII 23.</note>.</verse>

</chapter>


<chapter osisID="Jer.20"> 
 

<title>Hoofdstuk XX.</title>
<p>Jeremias' gevangenneming (v. 1-2); voorspelling der straf aan Phassur (v. 3-6). Ontboezemingen van Jeremias over de bezwaren aan zijne roeping verbonden (v. 7-18).</p>


<verse osisID="Jer.20.1"> En Phassur, de zoon van Emmer, de priester, die als overste in het huis des Heeren gesteld was, hoorde Jeremias die woorden profeteeren.</verse>

<verse osisID="Jer.20.2"> En Phassur sloeg Jeremias, den profeet, en legde hem in den stok, die zich bevond aan de Opper-Benjaminpoort in het huis des Heeren<note n="1541">Is Phassur de zoon van Emmer in eigenlijken zin, dan is de XXI 1 (vgl. XXXVIII 1) genoemde een andere; doch wellicht is Emmer slechts de naam van zijn stamhuis; zie I Par. XXIV 14; vgl. I Esdr. II 37. Overste enz., d.i. hoofdman der tempelwacht (vgl. Act. IV 1; V 24), was een zeer aanzienlijk ambt; zie LII 24. Als zoodanig trad Phassur hier op (zie XXIX 26) en sloeg den profeet, d.i. liet hem, waarschijnlijk met roeden, geeselen (vgl. Deut. XXV 3). De stok (vgl. Act. XVI 24) is een houten martelblok, waarin misdadigers met de beenen (volgens sommigen ook met hals en armen) werden ingesloten; het bevond zich in de gevangenis aan de Opper-Benjaminpoort, eene tempelpoort, waarschijnlijk in den noordelijken ringmuur van het buitenste voorhof; zie XVII noot 16. In de Septuag. is de eigennaam dier poort niet uitgedrukt.</note>.</verse>

<verse osisID="Jer.20.3"> En des anderen daags, toen het licht werd, liet Phassur Jeremias vrij uit den stok; en Jeremias zeide tot hem: Niet Phassur noemt de Heer uwen naam, maar Schrik in het rond<note n="1542">Zie VI 25; XX 10. God noemt uwen naam, d.i. maakt u, zie v. 4; m.a.w. rondom door schrikbarende rampen overstelpt, zult gij een voorwerp van schrik zijn voor uwe omgeving. Volgens de Septuag. noemt God zijnen naam ‘metoikon’, d.i. balling.</note>.</verse>

<verse osisID="Jer.20.4"> Want dit zegt de Heer: Zie, Ik zal u tot schrik maken, u en al uwe vrienden<note n="1543">Hebr.: ‘Ik zal u tot schrik maken voor u en voor al uwe vrienden’. In de Septuag. ook hier: ‘Ik maak u tot balling’.</note>; en zij zullen neerstorten door het zwaard hunner vijanden, en uwe oogen zullen het zien: en geheel Juda zal Ik geven in de hand des konings van Babylon; en hij zal hen wegvoeren naar Babylon en hen slaan met het zwaard.</verse>

<verse osisID="Jer.20.5"> En Ik zal al de have dezer stad prijsgeven, en al haar gewin en alle kostbaarheden en alle schatten der koningen van Juda zal Ik prijsgeven in de hand hunner vijanden; en zij zullen hen plunderen en nemen en naar Babylon voeren.</verse>

<verse osisID="Jer.20.6"> En gij, Phassur, en al de bewoners van uw huis, gijlieden zult in gevangenschap gaan; en gij zult in Babylon komen en aldaar sterven en aldaar begraven worden, gij en al uwe vrienden, aan wie gij logen geprofeteerd hebt<note n="1544">Phassur was derhalve een dier valsche profeten, die door leugenbeloften het volk bedrogen; zie VI 14; XIV 13. Hieruit laat zich zijne verbittering tegen Jeremias (v. 1, 2; vgl. XIX 14, 15) te beter verklaren. - Waarschijnlijk werd Phassur met koning Jechonias in ballingschap gezonden (vgl. XXIX 2; IV Reg. XXIV 14 volg.); althans onder Sedecias bekleedde Sophonias zijne bediening; zie XXIX 25, 26.</note>.</verse>

<verse osisID="Jer.20.7"> Gij hebt mij bedrogen, o Heer, en ik heb mij laten bedriegen; Gij waart mij te sterk en hebt overmocht; ik ben tot een spot geworden den ganschen dag, allen beschimpen mij<note n="1545">Die mishandeling had Jeremias diep getroffen; zwaarder dan ooit (zie XV 10, 15-18) drukte op hem de last zijner bediening, welke hem bij het volk gehaat maakte. Daarom spreekt hij tot God gemeenzaam als tot zijnen vriend, doch met zekere kleinmoedigheid: Gij hebt mij bedrogen, d.i. uwe belofte van I 8, 18 volg. niet gehouden; Hebr.: ‘Gij hebt mij overreed’, d.i. de door mij I 6 ingebrachte bezwaren overwonnen door uwe beloften van krachtdadigen bijstand en daardoor heb ik (Hebr.) ‘mij laten overreden’ en die zware bediening op mij genomen; zie XV 16. Door uwe machtige inwerking op mijnen wil waart Gij mij te sterk, zoodat ik, hoe ongaarne ook, niet kon weigeren om uwe strafgerichten aan te kondigen; hierdoor echter ben ik tot een voorwerp van spot geworden.</note>.</verse>

<verse osisID="Jer.20.8"> Want reeds lang spreek ik, en schreeuw ik onrecht uit, en roep ik verwoesting<note n="1546">M.a.w. verhef ik mijne stem tegen allerlei onrecht en voorspel ik luide de komende verwoesting. Hebr.: ‘Want zoo dikwerf ik spreek, moet ik schreeuwen; onrecht en gewelddadigheid! moet ik roepen’. M.a.w. altijd en overal moet ik mijne verontwaardiging uiten en tegen allerlei onrecht en verdrukking mijne stem verheffen; doch het is vergeefs, men spot er mede. Zie verder VI 10.</note>; en het woord des Heeren is mij geworden tot schimp en tot spot den ganschen dag.</verse>

<verse osisID="Jer.20.9"> En ik zeide: Ik zal Hem niet gedenken en niet meer spreken in zijnen naam! En het werd mij in mijn hart als een blakend vuur, dat binnen mijn gebeente was besloten; en ik bezweek, onmachtig als ik was het te verdragen<note n="1547">Ik nam mij voor God niet meer te gedenken, d.i. te vermelden, of niet meer te spreken als zijn profeet. Doch Gods woord was als een vuur, dat binnen mijn gebeente, d.i. in mijn binnenste, blaakte en eenen uitweg zocht naar buiten. Zoo werd Jeremias als het ware tegen wil en dank door Gods machtige inwerking gedwongen om voortdurend allerlei onheil te voorspellen. Vergeefs weerstreefde zijn natuurlijken weerzin Gods oppermachtigen wil; immer bezweek hij en gegehoorzaamde vrijwillig.</note>.</verse> 


<verse osisID="Jer.20.10"> Want<note n="1548">Want geeft reden, niet van het onmiddellijk voorafgaande, maar van v. 8b. De volgende woorden (ik hoorde enz.) zijn ontleend aan Ps. XXX 14. Septuag.: ‘ik hoorde de lasteringen van velen, die rondom samenschoolden’.</note> ik hoorde lasteringen van velen en schrik in het rond: Vervolgt, en vervolgen wij hem! - van alle mannen<note n="1549">Vul aan uit het begin van dit vers: ‘ik hoorde lasteringen’. Hebr.: ‘Klaagt aan, en laten wij hem aanklagen! Elk man, mijn vredegenoot (d.i. met mij gemeenzaam), legt mij lagen aan mijne zijde’.</note>, die mijne vredegenooten waren en aan mijne zijde acht gaven: Wellicht laat hij zich verschalken, en zullen wij hem overweldigen, en kunnen wij wraak op hem nemen!</verse>

<verse osisID="Jer.20.11"> Doch de Heer is met mij als een machtig strijder<note n="1550">Volgens de belofte van I 8, 19, tegen machtige vijanden; zie XV 20, 21.</note>; daarom zullen mijne vervolgers vallen en machteloos zijn; zij zullen buitenmate te schande worden, omdat zij geen acht hebben gegeven op de eeuwige schande, die nimmer uitgewischt zal worden<note n="1551">De eeuwige of onuitwischbare schande, die op hen zal neerkomen bij den val der stad en den ondergang van het rijk. Hebr.: ‘Zij zullen te schande worden..... want zij deden niet wijs (immers dwaas was het aan de voorspelde jammeren te willen ontkomen, door den voorspeller dier rampen om te brengen); een eeuwige smaad (zal hen treffen), die niet vergeten zal worden’. Vgl. XVII 18.</note>.</verse>

<verse osisID="Jer.20.12"> En Gij, Heer der heerscharen, die den rechtvaardige beproeft, die de nieren en het hart ziet, laat mij, bid ik U, uwe wraak aan hen zien; want voor U heb ik mijne zaak blootgelegd<note n="1552">Zie XI 20; XVII 10.</note>.</verse>

<verse osisID="Jer.20.13"> Zingt den Heer, looft den Heer, want Hij heeft de ziel van den arme verlost uit de hand der boozen<note n="1553">Eene uitdrukking van vertrouwen op God, den beschermer en redder van den arme, d.i. van den verdrukten, weerloozen vrome; zie Ps. XXX 8; XXXIV 9, 10 enz.</note>!</verse>

<verse osisID="Jer.20.14"> Vervloekt zij de dag, waarop ik geboren werd; de dag, waarop mijne moeder mij baarde, zij niet gezegend<note n="1554">Eene bittere jammerklacht in den trant van Job. III 3 volg.; niet onmiddellijk na de voorafgaande lofprijzing, maar bij een of andere zware verdrukking ontsnapte zij aan zijn geprangd hart; vgl. XV 10.</note>!</verse>

<verse osisID="Jer.20.15"> Vervloekt zij de man, die mijnen vader boodschapte en zeide: U is een mannelijk kind geboren, en hem als met vreugde verblijd heeft!</verse> 


<verse osisID="Jer.20.16"> Die mensch zij gelijk de steden, welke de Heer heeft verwoest<note n="1555">De steden van Gen. XIX 24, 25, Sodoma enz. Deze vervloeking, die, ernstig bedoeld, onbillijk en onverstandig zijn zou, is alleen dichterlijke inkleeding om het ondraaglijke wee zijns levens uit te drukken.</note>, zonder dat het Hem berouwde! Hij hoore geschrei in den morgen en gejammer ten tijde des middags,</verse>

<verse osisID="Jer.20.17"> hij, die mij niet gedood heeft van den moederschoot af<note n="1556">d.i. Eer ik dien verliet, zoodat enz.</note>, zoodat mijne moeder mij een graf ware geworden en haar schoot eeuwige zwangerschap.</verse>

<verse osisID="Jer.20.18"> Waarom ben ik uit den moederschoot voortgekomen om jammer te zien en smart, zoodat mijne dagen voorbijgaan in versmaadheid<note n="1557">Vgl. Job. III 10 volg. - Om deze en dergelijke jammerklachten te verklaren, verlieze men niet uit het oog, dat aan de heiligen van het Oude Verbond het voorbeeld van geduld in den lijdenden Messias nog niet getoond was, en vervolgens, dat de profeet op Oostersche wijze en dus in ongemeen hevige bewoordingen zijne gemoedsaandoeningen uitdrukt.</note>?</verse>

</chapter>


<chapter osisID="Jer.21">
 

<title>Hoofdstuk XXI.</title>
<p>Sedecias, door de Chaldeën benauwd, raadpleegt den profeet (v. 1-2); zijn antwoord (v. 3-7); zijn raad aan het volk (v. 8-10) en aan het koninklijk huis (v. 11-14).</p>


<verse osisID="Jer.21.1"> Het woord, dat van den Heer tot Jeremias geschiedde<note n="1558">Van hier tot aan XXIII 8 volgt eene reeks van godspraken tot verschillende koningen van Juda, zonder eenige tijdsorde hier bijeenverzameld. Voorop staat de profetie tegen den laatsten koning Sedecias, die door Nabuchodonosor in 598 was aangesteld.</note>, toen de koning Sedecias tot hem Phassur zond, den zoon van Melchias, en den priester Sophonias, den zoon van Maäsias<note n="1559">Deze Phassur (zie XX noot 1) wordt XXXVIII 1, 4 onder ‘de vorsten’ vermeld. Sophonias wordt, en wel met nadruk, de priester geheeten, als de tweede in rang nevens den hoogepriester; zie XXIX 25; XXXVII 3; LII 24. Door dit gezantschap ging het XV 11, 19 voorspelde in vervulling. Zie XXXVII 3 nog een dergelijk gezantschap.</note>, zeggende:</verse>

<verse osisID="Jer.21.2"> Raadpleeg voor ons den Heer, want Nabuchodonosor, de koning van Babylon, voert strijd tegen ons: of wellicht de Heer met ons handelen zal naar al zijne wonderdaden, en gene van ons zal wegtrekken<note n="1560">Raadpleeg, d.i. vraag voor ons een gunstig antwoord; zie XXXVII 3; XLII 2. Nabuchodonosor is de vermaarde Chaldeeuwsche veroveraar, die in 605 zijnen vader Nabopolassar was opgevolgd. Hij heet hier v. 7, XXII 25, en in het Boek Ezechiël doorgaans, in het Hebr. Neboekadrezar, welke lezing beter dan de elders voorkomende Neboekadnezar overeenkomt met de Babylonische opschriften, waarin hij Naboe-koedoerri-oessoer heet (d.i. Nebo - de Babylonische hoofdgod, zie Is. XLVI 1 - bescherme den troon). In de Septuagint wordt die naam niet alleen in v. 2 en 7, maar doorgaans weggelaten. Hij voerde toen strijd tegen Juda, omdat Sedecias in het 9e jaar zijner regeering (589) tegen hem was opgestaan. Jerusalem was nog niet door zijne troepen ingesloten, zie v. 4; Juda streed nog buiten, in de nabijheid der stad. Naar al zijne wonderdaden wijst vooral op de verlossing van Jerusalem onder Ezechias; zie Is. XXXVII 36.</note>.</verse> 


<verse osisID="Jer.21.3"> En Jeremias zeide tot hen: Zoo zult gij tot Sedecias zeggen:</verse>

<verse osisID="Jer.21.4"> Dit zegt de Heer, de God van Israël: Zie, Ik zal het krijgstuig doen terugkeeren, dat in uwe handen is, en waarmede gij strijd voert tegen den koning van Babylon en de Chaldeën, die u benauwen in den omtrek der muren; en Ik zal het verzamelen binnen deze stad<note n="1561">De zin is duidelijk: Weldra zult gij u met uwe krijgers en wapenen moeten terugtrekken binnen de stad, welke dan zal worden ingesloten (v. 5, 6).</note>.</verse>

<verse osisID="Jer.21.5"> En Ik, Ik zal u bestrijden met uitgestrekte hand en met sterken arm en in toorn en in verbolgenheid en in hevige gramschap.</verse>

<verse osisID="Jer.21.6"> En Ik zal de inwoners dezer stad slaan; menschen en vee zullen door een zware pest omkomen.</verse>

<verse osisID="Jer.21.7"> En daarna, zegt de Heer, zal Ik Sedecias, den koning van Juda, en zijne dienaren en zijn volk en hen<note n="1562">En met verklarende beteekenis, te weten hen. De Septuagint laat het voegwoord weg.</note>, die in deze stad door de pest en door het zwaard en door den honger zijn overgelaten, in de hand geven van Nabuchodonosor, den koning van Babylon, en in de hand hunner vijanden en in de hand dergenen, die hun naar het leven staan; en hij zal hen slaan met de scherpte des zwaards; en hij zal zich niet laten vermurwen noch sparen noch zich ontfermen.</verse>

<verse osisID="Jer.21.8"> En tot dit volk zult gij zeggen: Dit zegt de Heer: Zie, Ik stel voor uwe oogen den weg des levens en den weg des doods.</verse>

<verse osisID="Jer.21.9"> Wie in deze stad blijft, zal ster- ven door het zwaard en door den honger en door de pest; maar wie uittrekt en overvlucht tot de Chaldeën, die u benauwen, zal leven, en zijne ziel zal hem zijn als een buit<note n="1563">Verdediging kon niet baten, doch was vermetel en in strijd met Gods wil; alleen door vrijwillige onderwerping aan de Chaldeën konden zij hun leven redden. Den raad, dien de profeet hier in plechtige, aan Deut. XI 26 ontleende woorden tot het volk richtte (v. 8), gaf hij later opnieuw aan Sedecias en de priesters en het volk (zie XXVII 11 volg.) en herhaalde hij nogmaals tijdens het beleg; zie XXXVIII 2 volg., 17. - Zijne ziel zal hem zijn als een buit, d.i. hij val zijn leven uit 's vijands handen, echter als een met groote moeite ontwrongen buit, reden. - Dat niet weinigen den raad van den profeet volgden, blijkt uit XXXVIII 19; XXXIX 9; LII 15.</note>.</verse>

<verse osisID="Jer.21.10"> Want Ik heb mijn aangezicht tegen deze stad gesteld ten kwade, en niet ten goede<note n="1564">d.i. Ik heb krachtens een goddelijk raadsbesluit vastgesteld, dat onheil over deze stad komen zal. Vgl. XXIV 6; XLIV 11.</note>, zegt de Heer; in de hand van den koning van Babylon zal zij worden gegeven, en hij zal haar verbranden met vuur.</verse>

<verse osisID="Jer.21.11"> En tot het huis des konings van Juda<note n="1565">Vul aan: ‘zeg’ tot het huis, d.i. tot degenen, in wier handen het staatsbestuur en de rechtsbedeeling is. Septuag.: ‘O huis van den koning van Juda: Hoort’ enz. De hier volgende vermaning, welke onmiddellijk vóór of tijdens het beleg te laat zou zijn gekomen, werd vóór dien tijd, vermoedelijk onder koning Joakim, uitgesproken; zie ook v. 13, waar men van Jerusalem spreekt als van eene onneembare vesting.</note>: Hoort het woord des Heeren,</verse>

<verse osisID="Jer.21.12"> Huis van David! Dit zegt de Heer: Beslecht in den morgen het recht en redt den gewelddadig onderdrukte uit de hand des geweldenaars; opdat wellicht mijne verbolgenheid niet uitbreke als een vuur en brande, en er niemand zij, die blusschen kan, wegens de boosheid van uw streven<note n="1566">In den morgen, of, zooals anderen vertalen, elken morgen; de rechtzaken werden bij de Israëlieten reeds vroeg in den morgen behandeld. Opdat enz., eene herhaling van IV 4. De laatste woorden wegens de boosheid enz. laat de Septuag. hier beter weg.</note>.</verse>

<verse osisID="Jer.21.13"> Zie, Ik tegen u, bewoonster van het sterke en vlakke dal, zegt de Heer! Gij, die zegt: Wie zal ons slaan? En wie zal komen binnen onze huizen<note n="1567">Het sterke en vlakke dal is het door hooge bergen omgeven en versterkte Jerusalem (vgl. Ps. CXXIV 2; Is. XXII 1); het Hebr. vertaalt men: ‘bewoonster van het dal, van de rots der vlakte’, want de sterke burcht van Sion verhief zich als een rots in de vlakte (vgl. XVII noot 2). Zij waanden zich daarbinnen veilig en zeiden: (Hebr.) ‘Wie zal tot ons (over die hooge bergen) afdalen’.</note>?</verse> 


<verse osisID="Jer.21.14"> En Ik zal bezoeking over ulieden brengen naar de vrucht van uw streven, zegt de Heer; en Ik zal een vuur ontsteken in zijn woud<note n="1568">De dichtbevolkte stad was als een woud van huizen. Zie verder XVII 10. Het eerste halfvers tot aan zegt de Heer staat niet in de Septuagint.</note>; en het zal al wat daar rondom is verslinden.</verse>

</chapter>


<chapter osisID="Jer.22">
 

<title>Hoofdstuk XXII.</title><p>Vermaning tot onpartijdige rechtspleging (v. 1-9). Godspraken over de koningen Joachaz (v. 10-12), Joakim (v. 13-19), over Jerusalem en koning Jechonias (v. 20-30).</p>


<verse osisID="Jer.22.1"> Dit zegt de Heer: Daal af naar het huis van den koning van Juda<note n="1569">Daal af naar het koninklijk paleis (vgl. XXXVI 12). De profeet bevond zich waarschijnlijk in den tempel, tot welken men, naar XXVI 10, uit het paleis opging. Dit zal alzoo op den zuidelijken tak van den tempelberg gestaan hebben, in de ‘stad van David’. De bedoelde koning was vermoedelijk Joakim; zie verder XXI 11 volg.</note> en spreek aldaar dit woord.</verse>

<verse osisID="Jer.22.2"> En zeg: Hoor het woord des Heeren, koning van Juda, die op den troon van David zijt gezeten, gij en uwe dienaren en uw volk, die door deze poorten ingaat<note n="1570">Uwe voorname dienaren en uw volk of de mindere beambten; want, blijkens hetgeen volgt, behoorden al de hier genoemden tot het hof. Door deze poorten, die toegang verleenen tot het koninklijk paleis.</note>!</verse>

<verse osisID="Jer.22.3"> Dit zegt de Heer: Oefent het recht en de gerechtigheid, en redt den gewelddadig onderdrukte uit de hand des geweldenaars; en kwelt noch verdrukt boosaardig den aankomeling en den wees en de weduwe; en vergiet geen onschuldig bloed in dit oord<note n="1571">Zie VII 6; XXI 12.</note>.</verse>

<verse osisID="Jer.22.4"> Want indien gij metterdaad dit woord doet, zullen door de poorten van dit huis ingaan koningen uit het geslacht van David, die gezeten zijn op zijnen troon en op wagens en paarden rijden, zij en hunne dienaren en hun volk<note n="1572">Zie XVII 25.</note>.</verse> 


<verse osisID="Jer.22.5"> Bijaldien gij echter naar deze woorden niet hoort, heb Ik gezworen bij Mij zelven, zegt de Heer, dat dit huis<note n="1573">Het koninklijk paleis.</note> tot woestenij zal worden.</verse>

<verse osisID="Jer.22.6"> Want dit zegt de Heer aangaande het huis van den koning van Juda: Een Galaäd zijt gij Mij, een kruin van den Libanon - voorwaar, Ik zal u maken tot woestenij, als onbewoonbare steden<note n="1574">Het trotsche paleis met zijne hooge zuilenrijen van cederhout (zie v. 7, 14, 23; vgl. II Reg. VII 2; III Reg. VII 2-5) was als een Galaäd, het met wouden bezette bergland in het Overjordaansche gebied, en als een met ceders begroeide kruin van den Libanon. De tegenovergestelde vergelijking met onbewoonbare steden schijnt eveneens op de in puinhoopen gelegde steden van het Overjordaansche gebied te wijzen.</note>!</verse>

<verse osisID="Jer.22.7"> En Ik zal tegen u den verdelger heiligen, een ieder met zijn wapentuig; en zij zullen uwe uitgelezen ceders omhouwen en in het vuur werpen<note n="1575">God zal den koning en het leger der Chaldeën ter verdelging heiligen, d.i. uitrusten tot het door God bestelde werk, de voltrekking van het strafgericht. Vgl. VI 4; Is. XIII 3.</note>.</verse>

<verse osisID="Jer.22.8"> En vele volken zullen langs deze stad voorbijgaan, en een ieder zal tot zijnen naaste zeggen: Waarom heeft de Heer alzoo gedaan aan deze groote stad?</verse>

<verse osisID="Jer.22.9"> En zij zullen antwoorden: Omdat zij het verbond van den Heer, hunnen God, verlaten en andere goden aanbeden en gediend hebben.</verse>

<verse osisID="Jer.22.10"> Weent niet over den doode en treurt niet over hem met geween; rouwklaagt over dengene, die heentrekt; want hij zal niet meer terugkeeren noch het land zijner geboorte zien<note n="1576">De doode is de in den krijg tegen Egypte (in 610/9) gesneuvelde en diep betreurde Josias; vgl. IV Reg. XXIII 29 volg.; II Par. XXXV 24, 25. Die heentrekt is koning Joachaz, in v. 11 Sellum bijgenaamd, die door het volk bemind werd en daarom, hoewel niet de eerstgeborene, na Josias' dood ten troon was verheven, doch reeds drie maanden later door Nechao van Egypte als balling werd weggevoerd. Zie IV Reg. XXIII 30-33. Men vleide zich nog met zijne herstelling, daarom zegt de profeet: want enz.</note>.</verse>

<verse osisID="Jer.22.11"> Want dit zegt de Heer aangaande Sellum<note n="1577">Dezen naam droeg Joachaz waarschijnlijk eer hij den troon besteeg: vgl. I Par. III 15 met noot 8.</note>, den zoon van Josias, den koning van Juda, die in plaats van Josias, zijnen vader, koning werd, die van deze plaats is heengetrokken: Hij zal hier niet meer terugkeeren;</verse>

<verse osisID="Jer.22.12"> maar in het oord, waarheen Ik hem heb weggevoerd, aldaar zal hij sterven, en dit land zal hij niet meer zien.</verse>

<verse osisID="Jer.22.13"> Wee hem, die zijn huis bouwt op ongerechtigheid en zijne bovenzalen niet op het recht, die zijnen evenmensch belast om niets en hem zijn werkloon niet betaalt<note n="1578">Bedoeld is de eerst in v. 18 genoemde Joakim, de broeder en opvolger van Joachaz. Door zijne bouwwoede had hij in dien kommervollen tijd het volk boven zijne krachten belast; bovendien betaalde hij het verschuldigde werkloon niet. De zware schatting aan Nechao (zie IV Reg. XXIII 35) had hem in geldnood gebracht. De bovenzalen zijn hier en v. 14 vermeld, omdat daar de meeste weelde was ten toon gespreid.</note>.</verse>

<verse osisID="Jer.22.14"> Die zegt: Ik wil mij een huis bouwen, ruim, met luchtige bovenzalen; die zich daarin venstergaten maakt en het met cederen paneelwerk bekleedt en met Sinopisch rood beschildert<note n="1579">Vele en groote venstergaten behoorden toen waarschijnlijk tot de inrichting van een grootsch paleis; zoo zal ook het beschilderen met eene roode verfstof de toen heerschende smaak geweest zijn. De H. Hiëronymus noemt ze sinopis, omdat volgens Plinius zulk eene verfstof afkomstig was van Sinope, eene stad in Paphlagonië.</note>.</verse>

<verse osisID="Jer.22.15"> Zult gij koning blijven, daar gij u met den ceder vergelijkt<note n="1580">De ceder beteekent hier volgens den H. Hiëronymus den grooten Josias, met wien de trotsche Joakim zich op één lijn stelde. De zin van het Hebr. is: Wilt gij daardoor koning zijn, dat gij in cederhout wedijvert? d.i. Stelt gij als koning daarin al uwen roem, dat gij andere koningen in trotsche bouwwerken evenaart? De Septuagint heeft in plaats van cedro ‘met Achaz’ (zie IV Reg. XVI 10 volg.) of, volgens andere handschriften, ‘met Achab’; zie III Reg. XXII 39.</note>? Heeft niet uw vader gegeten en gedronken en recht en gerechtigheid geoefend ten tijde, toen het hem welging<note n="1581">Joakim moge zich spiegelen aan het voorbeeld van zijnen vader Josias, die, omdat hij het land rechtvaardig bestuurde, een rustig en voorspoedig leven leidde (dit beteekent hier eten en drinken; zie Eccl. II 24; III 13; VIII 15; IX 7), en (Hebr.) ‘toen ging het hem wel’.</note>?</verse>

<verse osisID="Jer.22.16"> Hij beslechtte de rechtzaak van den arme en den behoeftige tot zijn welzijn<note n="1582">Hebr.: ‘tot welzijn’, nl. van het gemeenebest. En verder: ‘Is dit niet Mij kennen’, te weten met eene kennis, die zich door daden toont. Zie Osee VI 6; Joan. XIII 17.</note>. Was het niet daarom, dewijl hij Mij kende, zegt de Heer?</verse>

<verse osisID="Jer.22.17"> Doch uwe oogen en uw hart zijn tuk op gewin en op het vergie- ten van onschuldig bloed en op verdrukking en op het streven naar booze werken<note n="1583">Hebr.: ‘en op verdrukking en op geweldenarij, om (ze) te volvoeren’.</note>.</verse>

<verse osisID="Jer.22.18"> Daarom zegt dit de Heer aangaande Joakim, den zoon van Josias, den koning van Juda: Zij zullen over hem niet rouwklagen: Ach mijn broeder! en: Ach mijne zuster! Zij zullen niet luide schreien over hem: Ach heer! en: Ach majesteit<note n="1584">Niet rouwklagen als over Josias; zie II Par. XXXV 24, 25. De woorden Ach mijn broeder enz. schijnen het begin van een bekend treurlied over verwanten, de volgende Ach heer enz. het begin van een treurlied over koningen. De Septuag. heeft alleen: ‘O broeder!’ en op de tweede plaats: ‘Ach heer!’</note>!</verse>

<verse osisID="Jer.22.19"> Met een ezels-begrafenis zal hij begraven worden, in ontbinding liggend en weggeworpen buiten de poorten van Jerusalem<note n="1585">Zijn lijk zal onbegraven blijven en als het kreng van een ezel worden weggeworpen, want zoodanig is eene ezels-begrafenis. Vgl. XXXVI 30. Hoe deze voorspelling vervuld is, wordt in de H. geschiedboeken niet verhaald; vgl. IV Reg. XXIV 5; II Par. XXXVI 6 met noot 4. Sommigen vermoeden, dat Joakim op weg naar Babylon ellendig is omgekomen; naar eene Joodsche overlevering, waarvan de H. Hiëronymus gewaagt, is hij in de handen gevallen van de Chaldeeuwsche, Syrische enz. (zie IV Reg. XXIV 2) stroopbenden; volgens anderen is hij te Jerusalem een natuurlijken dood gestorven en bleef zijn lijk onbegraven ten gevolge van de verbittering der Jerusalemmers tegen een zoo gewelddadigen en hebzuchtigen koning als Joakim geweest was.</note>.</verse>

<verse osisID="Jer.22.20"> Beklim den Libanon en roep! En verhef op Basan uwe stem, en roep tot de voorbijgangers<note n="1586">Hebr.: ‘en roep van (het gebergte) Abarim’. Hier begint de profetie tegen den in v. 24 genoemden Jechonias of Joachin. Het woord is gericht tot de dochter Sion (in het Hebr. is de tweede persoon van het vrouwelijk geslacht gebezigd; zie VII 29) of het door haar vertegenwoordigde volk van Juda. Van den Libanon in het noorden, van het gebergte Basan in het noordoosten en van het gebergte Abarim (waartoe de Nebo behoort; zie Deut. XXXII 49) in het zuidoosten moet zij luide klagen, dat hare minnaars, de met haar tegen Babel samenspannende volken, verpletterd zijn. Een zelfde lot zal Juda treffen; de reden hiervan volgt.</note>, dat al uwe minnaars verpletterd zijn!</verse>

<verse osisID="Jer.22.21"> Ik sprak tot u in uwen voorspoed, en gij zeidet: Ik wil niet hooren. Zoodanig is uw weg van uwe jeugd af<note n="1587">Sinds uwen uittocht uit Egypte; zie II 2.</note>, dat gij niet hoordet naar mijne stem.</verse>

<verse osisID="Jer.22.22"> Al uwe herders zal de wind weiden, en uwe minnaars zullen in gevangenschap gaan; en dan zult gij beschaamd worden en rood van schaamte om al uwe boosheid<note n="1588">Uwe herders, de koningen enz. (zie II 8), die zelf ‘den wind weiden’ (Osee XII 1), d.i. de ijdelheid (te weten afgoderij, verbintenissen met heidenen) nastreven, zal de wind (zie IV 11 volg.) ter weide heenvoeren. Het is ironisch gezegd en beteekent: in de ballingschap verstrooien. Om al uwe boosheid, Septuag.: ‘om al uwe minnaars’.</note>.</verse> 


<verse osisID="Jer.22.23"> Gij, die op den Libanon zetelt en in de ceders u nestelt, hoe kermdet gij, toen weeën over u kwamen als de weeën eener barende<note n="1589">Op den Libanon, d.i. in paleizen uit ceders van den Libanon gebouwd. Zie verder VI 24; XIII 21. Bedoeld zijn de angsten en smarten der belegering, op profetische wijze in het verleden gesteld.</note>!</verse>

<verse osisID="Jer.22.24"> Zoo waar Ik leef, zegt de Heer, al ware Jechonias, de zoon van Joakim, den koning van Juda, een ring aan mijne rechterhand, Ik zal hem daar afrukken<note n="1590">Jechonias, Hebr. hier, v. 28 en XXXVII 1, ‘Konjahoe’ geheeten, eene verkorting of een schrijffout voor Jekonjahoe (XXIV 1), was wellicht de naam van Joachin vóór zijne troonsbestijging; zie noot 9. Hij was om zijne waardigheid, als koning op den troon van David, in Gods oog als een zegelring, een kostbaar kleinood (zie Agg. II noot 21) aan Jehova's hand; maar om zijne zonden zal hij verworpen worden. Dit bezweert God om zijn raadsbesluit krachtiger te bevestigen.</note>.</verse>

<verse osisID="Jer.22.25"> En Ik zal u geven in de hand dergenen, die u naar het leven staan, en in de hand dergenen, voor wier aangezicht gij siddert, en in de hand van Nabuchodonosor, den koning van Babylon, en in de hand der Chaldeën.</verse>

<verse osisID="Jer.22.26"> En Ik zal u en uwe moeder, die u gebaard heeft, naar een vreemd land zenden, waarin gij niet geboren zijt, en aldaar zult gijlieden sterven.</verse>

<verse osisID="Jer.22.27"> En naar het land, waarheen zij hun zielsverlangen richten om derwaarts terug te keeren, zullen zij niet terugkeeren<note n="1591">Zie de vervulling IV Reg. XXIV 12, 15. Vgl. Jer. LII 31-34 over de verdere lotgevallen van dezen koning.</note>.</verse>

<verse osisID="Jer.22.28"> Is dan die man, Jechonias, een aarden en verbrijzeld vat? Is hij een vat, waaraan niemand eenig behagen heeft? Waarom zijn zij verworpen, hij en zijn zaad, en weggeworpen in een land, dat zij niet kenden<note n="1592">Een aarden, Hebr.: ‘een verachtelijk’, vat. Zie XIX 11. Het zijn vragen van verwondering over den diepen val, dien de profeet reeds in het verleden ziet.</note>?</verse>

<verse osisID="Jer.22.29"> Land, land, land, hoor naar het woord des Heeren!</verse>

<verse osisID="Jer.22.30"> Dit zegt de Heer: Schrijf dien man op voor kinderloos, eenen man, die geen voorspoed heeft in zijne dagen; want uit zijn zaad zal geen man zijn, die zetelt op den troon van David en nog macht heeft in Juda<note n="1593">Het land wordt plechtig toegesproken, daar het zijnen koning geldt. Schrijf (Hebr.: ‘Schrijft’ in het meervoud) in het register van zijn geslacht, voor kinderloos, niet in eigenlijken zin (zie I Par. III 17, 18 met noot 10), maar in wettelijken zin, in zooverre geen van Jechonias' kinderen hem zou opvolgen. Bij zijne wegvoering werd zijn oom Sedecias aangesteld.</note>.</verse>

</chapter>


<chapter osisID="Jer.23">
 

<title>Hoofdstuk XXIII.</title>
<p>De kwade herders en de goede Herder uit David's huis (v. 1-8). - De valsche profeten (v. 9-24); voorgewende droomen en echte profetie (v. 25-32); over de benaming: last des Heeren (v. 33-40).</p>


<verse osisID="Jer.23.1"> Wee de herders, die de kudde mijner weide verderven en verscheuren, zegt de Heer<note n="1594">Herders zijn koningen enz.; zie II 8; XXII 22. De kudde, die op mijne weide graast, is het in Gods land wonende uitverkoren volk, Gods eigendom; zie XIII 17.</note>.</verse>

<verse osisID="Jer.23.2"> Daarom zegt dit de Heer, de God van Israël, aangaande de herders, die mijn volk weiden: Gij hebt mijne kudde verstrooid en hebt hen verdreven en hebt hen niet bezocht; zie, Ik zal aan u de boosheid uwer aanslagen bezoeken, zegt de Heer.</verse>

<verse osisID="Jer.23.3"> En Ik zal de overblijfselen mijner kudde verzamelen uit alle landen, werwaarts Ik hen heb uitgedreven; en Ik zal hen wederbrengen naar hunne beemden; en zij zullen aanwassen en zich vermenigvuldigen<note n="1595">Vgl. Gods belofte Deut. XXX 3 volg. De verstrooiing der kudde, welke in v. 1 en 2 als het werk der kwade herders wordt voorgesteld, is hier (Ik... heb uitgedreven) als de straf van den wrekenden God beschouwd. Aanwassen, zie III noot 19.</note>.</verse>

<verse osisID="Jer.23.4"> En Ik zal herders over hen verwekken, en dezen zullen hen weiden; zij zullen niet langer vreezen en niet schrikken; en niet één uit hun getal zal gemist worden, zegt de Heer<note n="1596">Herders als Zorobabel, Esdras enz., voorspellende figuren van den goeden Herder; zie v. 5. Vgl. III 15. Zal gemist worden, d.i. verloren gaan uit de dan goed bewaakte kudde.</note>.</verse> 


<verse osisID="Jer.23.5"> Zie, de dagen komen, zegt de Heer, en Ik zal voor David eene gerechte spruit verwekken; en als koning zal hij regeeren, en hij zal wijs zijn en recht en gerechtigheid oefenen in het land<note n="1597">De gerechte spruit uit David's koninklijk geslacht is de Messias, die de gerechte heet, als de bewerker der gerechtigheid; zie Is. IV noot 2; XI 1. Hij is de koning van het herstelde Rijk Gods, wiens bestuur, in tegenstelling met dat der koningen van dien tijd (vgl. XXII 17; XXIII 1), wijs en rechtvaardig zijn zal; zie Is. IX 7; XI 4, 5.</note>.</verse>

<verse osisID="Jer.23.6"> In die dagen zal Juda heil bekomen, en zal Israël veilig wonen; en dit is de naam, waarmede men hem noemen zal: Heer, onze gerechte<note n="1598">In die dagen, Hebr.: ‘in zijne dagen’, de dagen van den Messias, zal Juda, het volk Gods, heil bekomen door ‘de gerechte spruit’; en hierom zal men hem, den Messias, noemen (Hebr.): ‘De Heer, onze gerechtigheid’, want door zijn werk wordt de Heer onze gerechtigheid. Vgl. XXXIII 16, waar Jerusalem denzelfden naam draagt.</note>!</verse>

<verse osisID="Jer.23.7"> Daarom, zie, de dagen komen, zegt de Heer, en men zal niet meer zeggen: Zoo waar de Heer leeft, die de kinderen van Israël heeft uitgevoerd uit het land Egypte!</verse>

<verse osisID="Jer.23.8"> Maar: Zoo waar de Heer leeft, die het zaad van het huis van Israël heeft uitgevoerd en herwaarts gevoerd uit het land van het noorden en uit alle landen, werwaarts Ik hen had uitgedreven; en zij zullen wonen in hun land<note n="1599">Vers 7 en 8 zijn eene herhaling van XVI 14, 15. De Septuag. plaatst ze aan het einde van dit hoofdstuk en voegt er de woorden bij van XVI 15 ‘en Ik zal hen terugvoeren naar hun land’.</note>.</verse>

<verse osisID="Jer.23.9"> Aangaande de profeten<note n="1600">Opschrift eener nieuwe godspraak tot de valsche profeten. Uit v. 10 schijnt te volgen, dat zij werd uitgesproken in denzelfden tijd als de profetie van hoofdstuk XIV en XV, vermoedelijk in het begin der regeering van Joakim.</note>. Gebroken is mijn hart in mijn binnenste, al mijne beenderen schokken; ik ben geworden als een dronken man en als een van wijn beschonken mensch voor het aangezicht van den Heer en voor het aangezicht van zijne heilige woorden<note n="1601">Voor het aangezicht, d.i. ter oorzake, van den Heer, en (met verklarenden zin, te weten) van zijn heilige woorden, d.i. ter oorzake zijner openbaring, om welker schrikwekkenden inhoud hem de krachten van geest en lichaam ontzinken, en hij om het schokken van zijne beenderen waggelt als een dronken man. Vgl. IV 19; VIII 18.</note>.</verse>

<verse osisID="Jer.23.10"> Want van overspelers is het land vol, want voor het aangezicht van den vloek treurt het land, zijn de beemden der woestijn verdord; hun streven is boos geworden, en hunne kracht is ongelijk<note n="1602">Overspelers, in eigenlijken en overdrachtelijken zin; zie V 7. De vloek, de goddelijke straf voor de zonden, is, evenals XIV 1 volg., de droogte. De woestijn is, gelijk Joël I 19 en elders, geene dorre wildernis, maar eene weinig bewoonde landstreek met weilanden en beemden, meer tot veehoederij dan tot landbouw geschikt. Hun streven, eigenlijk ‘hun loop’, d.i. hun driftig jagen naar allerlei kwaad. Hunne kracht, d.i. datgene, waarin zij hunne kracht toonen, is ongelijk, d.i. afwijkend van het goede voorbeeld hunner vaderen, Hebr.: ‘niet recht’; m.a.w. zij wenden hunne macht en hunnen invloed aan om onrecht te plegen.</note>.</verse>

<verse osisID="Jer.23.11"> Want zelfs de profeet en de priester zijn bezoedeld, ook in mijn huis vond Ik hunne boosheid, zegt de Heer<note n="1603">In Gods huis, den tempel, pleegden zij heiligschennende boosheid, waarschijnlijk afgoderij (zie XXXII 34; vgl. Ez. VIII 10, 16), misschien ook ontucht.</note>.</verse>

<verse osisID="Jer.23.12"> Daarom zal hun weg zijn als een glibberig pad in de duisternis<note n="1604">Waarop zij noodwendig struikelen en ten val komen; vgl. Ps. XXXIV 6. Zie Jer. XIII 16 en vgl. met het tweede halfvers XI 23.</note>; want zij zullen er heengedreven worden en daarop neerstorten; want Ik zal onheilen over hen brengen, het jaar hunner bezoeking, zegt de Heer.</verse>

<verse osisID="Jer.23.13"> Ook in de profeten van Samaria zag Ik dwaasheid<note n="1605">Daar zij voorgaven te profeteeren op ingeving en in naam van een ijdelen afgod, wat toch nog minder ergerlijk was dan het misbruiken van het gezag en den naam van Jehova.</note>: zij profeteerden bij Baäl en misleidden mijn volk Israël.</verse>

<verse osisID="Jer.23.14"> En in de profeten van Jerusalem zag Ik de gelijkenis met overspelers en den wandel in de logen; en zij versterkten de handen der boosdoeners, opdat niet één zich van zijne boosheid zou bekeeren; zij zijn Mij geworden altegader als Sodoma, en zijne bewoners als Gomorrha<note n="1606">Hebr.: ‘Maar in de profeten van Jerusalem zag Ik gruwelijke dingen’, welke vervolgens worden opgesomd: overspel en den wandel in, d.i. het voortdurend bedrijven van, de logen, waarschijnlijk valsche profetie en leugenbelofte. Hiermede versterkten zij de handen, d.i. het bedrijf, der boosdoeners (vgl. Ez. XIII 22), opdat enz. Alzoo waren dezen aan Sodoma, aan de meest bedorven heidenen, gelijk geworden.</note>.</verse>

<verse osisID="Jer.23.15"> Daarom zegt dit de Heer der heerscharen aangaande de profeten: Zie, Ik, Ik zal hen spijzen met alsem en hen drenken met gal<note n="1607">Zie VIII 14: IX 15.</note>; want van de profeten van Jerusa- lem is bezoedeling uitgegaan over het geheele land.</verse>

<verse osisID="Jer.23.16"> Dit zegt de Heer der heerscharen: Luistert niet naar de woorden der profeten, die u profeteeren en u misleiden; het gezicht van hun eigen hart spreken zij, niet wat uit den mond des Heeren is<note n="1608">Zie XIV 14.</note>.</verse>

<verse osisID="Jer.23.17"> Zij zeggen aan degenen, die Mij lasteren: De Heer heeft gesproken: Vrede zult gij hebben; en aan al wie naar de bedorvenheid zijns harten wandelt, zeiden zij: Geen onheil zal over u komen<note n="1609">Zie III 17; V 12; VI 14; VIII 11; XIV 13.</note>!</verse>

<verse osisID="Jer.23.18"> Wie toch is in den raad des Heeren tegenwoordig geweest, en heeft gezien en zijne uitspraak gehoord? Wie heeft acht gegeven op zijn woord en het gehoord<note n="1610">Wie toch van de v. 17 bedoelde leugenprofeten is in den raad des Heeren, waarin alleen Gods vertrouwde vrienden zijne verborgenheden vernemen (vgl. Am. III 7), tegenwoordig geweest en heeft gezien, te weten in profetische gezichten, en zijne uitspraak, d.i. Gods openbaring, gehoord? - Het antwoord op de vraag is: niemand hunner, doch alleen de ware profeet, die het woord van v. 19 en 20 verkondigt. Vgl. IX 12.</note>?</verse>

<verse osisID="Jer.23.19"> Zie, de orkaan van 's Heeren verbolgenheid zal uitvaren; en de losbarstende storm, hij zal op het hoofd der goddeloozen neerkomen<note n="1611">Orkaan en storm zijn zinnebeelden van Gods wraakgericht. Vgl. Is. XXX 27; XLII 25.</note>.</verse>

<verse osisID="Jer.23.20"> De toorn des Heeren zal zich niet afwenden, totdat Hij doen, en totdat Hij volvoeren zal de gedachte zijns harten; in de laatste dagen zult gij zijnen raad begrijpen<note n="1612">Gods toorn zal niet vergeefs uitvaren en zal niet rusten, vooraleer aan zijne gerechtigheid en heiligheid voldoening is gegeven, en de gedachte zijns harten, d.i. zijn goddelijk heilplan, voltrokken wordt. Dit zal geschieden in de laatste, d.i. aan het einde der, dagen, in het tijdperk van den Messias (zie Is. II 2; Mich. IV 1), wanneer Gods raad, d.i. zijne wijze en vaderlijke bedoeling bij die straf-strafgerichten, openbaar zal worden; dan (Septuag.) ‘zullen zij zijnen raad begrijpen’, te weten dat door het gericht de verlossing wordt voorbereid; zie Is. I 27.</note>.</verse>

<verse osisID="Jer.23.21"> Ik zond de profeten niet, en zij, zij liepen; Ik sprak niet tot hen, en zij, zij profeteerden<note n="1613">Zij liepen, d.i. betoonden zulk eenen ijver, alsof zij zending hadden. Ook de andere voorwaarde tot het ware profetenambt ontbrak hun: God sprak zijn woord niet tot hen.</note>.</verse> 


<verse osisID="Jer.23.22"> Indien zij in mijnen raad gestaan en mijne woorden aan mijn volk bekend gemaakt hadden, zou Ik hen voorzeker hebben afgewend van hunnen boozen weg en van hunne zeer slechte gedachten<note n="1614">Hebr. en Septuag. (volgens enkele handschriften): ‘dan hadden zij mijne woorden bekend gemaakt... en hadden zij hen (het volk) teruggebracht van hunnen’ enz. Zie over dit kenteeken der valsche profetie Deut. XIII 2.</note>.</verse>

<verse osisID="Jer.23.23"> Meent gij, dat Ik een God van nabij ben, zegt de Heer? En niet een God van verre<note n="1615">Een antwoord aan de valsche profeten, die zich inbeelden, dat God zich niet bemoeit met wat van verre, buiten den hemel, hier op aarde geschiedt, en dat zij derhalve ongestraft konden bedriegen.</note>?</verse>

<verse osisID="Jer.23.24"> Zou iemand in het verborgene kunnen wegschuilen, en zou Ik hem niet zien, zegt de Heer? Vervul Ik niet den hemel en de aarde, zegt de Heer<note n="1616">Vgl. Ps. CXXXVIII 7-12.</note>?</verse>

<verse osisID="Jer.23.25"> Ik heb gehoord, wat de profeten zeiden, die in mijnen naam logen profeteerden, terwijl zij zeiden: Eenen droom heb ik gehad, eenen droom<note n="1617">De valsche profeten zijn bedoeld, die profetische droomen (zie Num. XII 6: vgl. Joël II 28) voorwenden en deze in mijnen naam, d.i. als eene openbaring van God, aan het volk voordragen.</note>!</verse>

<verse osisID="Jer.23.26"> Hoelang nog hebben de profeten dit in den zin, die logen voorspellen en de bedriegerijen huns harten profeteeren?</verse>

<verse osisID="Jer.23.27"> Wier toeleg het is, dat mijn volk mijnen naam vergete om hunne droomen, welke een ieder aan zijnen genoot verhaalt<note n="1618">Mijnen naam, Septuag.: ‘mijne wet’. Door hunne geluk spellende droomgezichten stijfden zij de goddeloozen en de afgodendienaars in hun boos opzet; zie v. 17. Ieder aan zijnen genoot, te weten in hunne bijeenkomsten, waar zij zich in hunne kunsten oefenden.</note>; evenals hunne vaderen mijnen naam vergeten hebben om Baäl.</verse>

<verse osisID="Jer.23.28"> De profeet, die eenen droom heeft, verhale den droom; en wie mijn woord heeft, spreke mijn woord naar waarheid<note n="1619">Door die valsche droomgezichten schijnt het woord Gods in minachting te zijn gekomen, zoodat de ware profeten aarzelden met hunne openbaring op te treden. Hen bemoedigt God tot spreken. Hiertoe strekken ook de twee volgende vragen, die het onderscheid aangeven tusschen ware en valsche profetie.</note>. Wat heeft stroo gemeen met tarwe, zegt de Heer?</verse> 


<verse osisID="Jer.23.29"> Zijn mijne woorden niet als vuur, zegt de Heer, en als een hamer, die rotssteen verbrijzelt<note n="1620">Gods woord is voedend en sterkend als tarwe, valsche profetie ijdel en nietig als stroo. Bovendien, terwijl valsche profetie de bedorven hartstochten vleit en streelt, is het woord Gods als een vuur, dat alles wat onrein is verteert, en als een hamer, die de versteendste harten verbrijzelt en de hardnekkigen niet alleen dreigt, maar ook treft.</note>?</verse>

<verse osisID="Jer.23.30"> Daarom, zie, Ik tegen de profeten, zegt de Heer, die mijne woorden stelen, een ieder van zijnen genoot<note n="1621">Gods woorden stelen beteekent echte godspraken van ware profeten (hunne zoogenaamde genooten) overnemen en ze met leugens vermengen of toepassen op andere tijdsomstandigheden tot staving van bedriegerijen; zie b.v. XXVIII 1-4.</note>!</verse>

<verse osisID="Jer.23.31"> Zie, Ik tegen de profeten, zegt de Heer, die hunne eigen tong nemen en spreken: De Heer zegt<note n="1622">Hunne eigen tong, d.i. hun eigen woord, nemen en voordragen als het woord Gods.</note>!</verse>

<verse osisID="Jer.23.32"> Zie, Ik tegen de profeten, die leugen droomen, zegt de Heer, die ze verhalen en mijn volk bedriegen door hunne leugen en door hunne wondere daden, terwijl Ik hen niet gezonden en hun geen last gegeven heb, en zij geenerlei nut doen aan dit volk, zegt de Heer<note n="1623">Leugen droomen is profeteeren door middel van valsche droomen, hetzij die droomen verzonnen of wel werkelijk gebeurd, doch niet door God ingegeven zijn. Door hunne wondere daden (zie een voorbeeld daarvan XXVIII 10), Hebr.: ‘door hunne snoeverijen’, Septuag.: ‘bedriegerijen’. Zij doen geenerlei nut, doch integendeel allerlei kwaad.</note>!</verse>

<verse osisID="Jer.23.33"> Wanneer dan dit volk of een profeet of een priester u vragen zal, zeggende: Wat is de last des Heeren? zeg dan tot hen: Gij, gij zijt de last, want Ik zal u afwerpen, zegt de Heer<note n="1624">De door de oudere profeten geheiligde uitdrukking last (Hebr. ‘massa’) des Heeren (zie op Nah. I 1), in den zin van onheilspellende profetie, werd destijds (zie v. 36) spottend misduid, als ware daarmede niets dan een werkelijke last (een drukkende plaag voor land en volk) bedoeld, wat het woord ook beteekenen kan. Daarom verbiedt God in v. 34 het gebruik van dit woord onder zware straf. Den spotter, die dat woord nog gebruikt om het woord Gods hatelijk te maken, moet de profeet afwijzen met het scherpe antwoord: Gij zelf zijt de last, welken de Heer moede is te dragen en van zich zal afwerpen.</note>.</verse>

<verse osisID="Jer.23.34"> En de profeet en de priester en het volk - wie zegt: Last des Heeren, over dien man en over zijn huis zal Ik bezoeking brengen.</verse> 


<verse osisID="Jer.23.35"> Alzoo zult gij zeggen, ieder tot zijnen genoot en tot zijnen broeder: Wat heeft de Heer geantwoord? En wat heeft de Heer gesproken<note n="1625">In plaats van die door misduiding dubbelzinnig geworden vraag (v. 33 ‘wat is de last des Heeren?’), zal men voortaan de eenvoudige en ondubbelzinnige vraag stellen: Wat... geantwoord op uwe vraag? En wat... gesproken uit eigen beweging?</note>?</verse>

<verse osisID="Jer.23.36"> En van last des Heeren zal men niet langer gewagen, want tot last zal voor ieder zijn woord zijn; en verdraaid hebt gij de woorden van den levenden God, den Heer der heerscharen, onzen God<note n="1626">Tot last, d.i. tot een zware straf, zal voor ieder zijn woord zijn, te weten het woord ‘massa’, dat hij spottend in den kwaden zin, hoewel schijnbaar vol eerbied, gebruikt. En (met redengevenden zin, want) verdraaid hebt gij de woorden van God, door daaraan (inzonderheid aan het woord ‘massa’) een hatelijken zin te geven. Hoe zwaar deze zonde is, blijkt uit den vollen titel van God aan het einde van het vers. In de Septuag. ontbreekt dit tweede halfvers. - Om de verderfelijke gevolgen dier misduiding - de verachting van Gods woord herhaalt de profeet in v. 37-40 het verbod en verklaart hij nader de aangekondigde straf.</note>.</verse>

<verse osisID="Jer.23.37"> Alzoo zult gij tot den profeet zeggen: Wat heeft de Heer u geantwoord? En wat heeft de Heer gesproken?</verse>

<verse osisID="Jer.23.38"> Maar als gij zegt: Last des Heeren, deswege zegt de Heer alzoo: Omdat gij dit woord: Last des Heeren, gezegd hebt, en Ik tot u gezonden heb, zeggende: Zegt niet: Last der Heeren,</verse>

<verse osisID="Jer.23.39"> daarom, zie, Ik zal u wegdragen, en ulieden en de stad, die Ik aan u en aan uwe vaderen gegeven heb, zal Ik achterlaten<note n="1627">Als een last, dien men moede is te dragen; zie v. 33.</note> uit mijn aangezicht weg.</verse>

<verse osisID="Jer.23.40"> En Ik zal u prijsgeven aan altijddurenden smaad en aan eeuwige schande, die nimmer door vergetelheid zal worden uitgewischt<note n="1628">Zie XX 11.</note>.</verse>

</chapter>


<chapter osisID="Jer.24"> 
 

<title>Hoofdstuk XXIV.</title><p>Het gezicht der twee vijgenkorven en zijne beteekenis.</p>


<verse osisID="Jer.24.1"> De Heer liet mij zien; en zie, twee korven vol met vijgen, geplaatst voor den tempel des Heeren, nadat Nabuchodonosor, de koning van Babylon, Jechonias, den zoon van Joakim, den koning van Juda, en zijne vorsten en den handwerksman en den inzetter uit Jerusalem weggevoerd en hen naar Babylon gebracht had<note n="1629">De profeet zag in den geest (vgl. Am. VII 1, 4, 7; VIII 1) vijgen voor den tempel geplaatst; aldaar placht men o.a. de eerste vruchten aan te bieden; zie Exod. XXIII 19; Deut. XXVI 2. Nadat enz., zie IV Reg. XXIV 14 volg., te weten in het begin der regeering van Sedecias, na 598. - De inzetter is, naar den H. Hiëronymus, iemand, die edelgesteenten in goud of zilver vat; volgens de nieuweren beteekent het Hebr. woord, dat van ‘sluiten’ is afgeleid, vermoedelijk: slotenmaker of smid.</note>.</verse>

<verse osisID="Jer.24.2"> In den eenen korf waren zeer goede vijgen, zooals gewoonlijk de vijgen zijn van het vroege seizoen<note n="1630">Hoewel late vijgen, waren zij even sappig als de vroege. Vgl. Osee IX 10; Mich. VII 1, waar eveneens het aan God toegewijde volk met vijgen wordt vergeleken.</note>; en in den anderen korf waren zeer slechte vijgen, die niet gegeten konden worden, omdat zij slecht waren.</verse>

<verse osisID="Jer.24.3"> En de Heer zeide tot mij: Wat ziet gij, Jeremias? En ik zeide: Vijgen, goede vijgen, zeer goede, en slechte, zeer slechte, die niet gegeten kunnen worden, omdat zij slecht zijn.</verse>

<verse osisID="Jer.24.4"> En het woord des Heeren geschiedde tot mij, zeggende:</verse>

<verse osisID="Jer.24.5"> Dit zegt de Heer, de God van Israël: Gelijk die goede vijgen, zoo zal Ik de wegvoering van Juda, die Ik weggezonden heb uit dit oord naar het land der Chaldeën, ten goede kennen<note n="1631">Gelijk gij die goede vijgen met welgevallen ziet, zoo zal Ik de in ballingschap naar Chaldea weggevoerden, die Ik het beste deel des volks acht, ten goede kennen, d.i. hun mijne genegenheid betoonen. Ik zal hen naar hun vaderland terugbrengen en aldaar voor immer doen wonen (v. 6) en door mijne genade aan Mij verbinden (v. 7).</note>.</verse>

<verse osisID="Jer.24.6"> En Ik zal mijne oogen op hen richten ter begenadiging<note n="1632">Ter begenadiging, Hebr. en Septuag.: ‘ten goede’, evenals v. 5. Zie verder I 10.</note>, en Ik zal hen terugbrengen in dit land; en Ik zal hen opbouwen en niet afbreken, en Ik zal hen planten en niet uitrukken.</verse>

<verse osisID="Jer.24.7"> En Ik zal hun een hart geven om Mij te kennen, dat Ik de Heer ben; en zij zullen Mij ten volk zijn, en Ik zal hun ten God zijn; want zij zullen tot Mij wederkeeren uit geheel hun hart<note n="1633">Een hart (naar de opvatting der Hebreërs de zetel van het kenvermogen) geven beteekent licht en sterkte geven om Mij te kennen met werkdadige kennis, welke liefde en gehoorzaamheid in zich besluit en innige vereeniging met God ten gevolge heeft. Zulk een innige betrekking van God tot zijn volk zou eerst door de volledige herstelling van het Rijk Gods, om de verdiensten van den Messias, verwezenlijkt worden. Zie XI 4; XXXI 33. Vgl. Ez. XXXVI 26.</note>.</verse>

<verse osisID="Jer.24.8"> En gelijk die zeer slechte vijgen, die niet gegeten kunnen worden, omdat zij slecht zijn - dit zegt de Heer - aldus zal Ik Sedecias, den koning van Juda, maken, benevens zijne vorsten en de overigen van Jerusalem, die in deze stad zijn achtergebleven, alsook die in het land Egypte wonen<note n="1634">Gelijk die slechte vijgen als oneetbaar worden weggeworpen, zoo zal God de achtergebleven bewoners van Juda en Jerusalem, die tegen God weerspannig zijn (zie XXI 9; XXXVIII 2) en ondanks de rampen hardnekkig volharden in de boosheid, verdelgen of verstrooien. God onderricht den profeet omtrent het lot dier achtergeblevenen, omdat zij in hunne zelfverblindheid zich voor beter hielden dan degenen, die, door het wraakgericht getroffen, in de ballingschap waren. Die in... Egypte wonen zijn degenen, die reeds vroeger onder Joachaz en Joakim (zie IV Reg. XXIII 33 volg.) en ook onlangs bij den inval der Chaldeën derwaarts de wijk genomen hadden; zie bovendien XLII volg.</note>.</verse>

<verse osisID="Jer.24.9"> En Ik zal hen prijsgeven ter mishandeling en ter verdrukking aan al de koninkrijken der aarde<note n="1635">Zie XV 4 en noot 4 aldaar. Vgl. voor hetgeen volgt Deut. XXVIII 37.</note>, tot een smaad en tot eene gelijkenis en tot een spreekwoord en tot een vloek in alle oorden, waarheen Ik hen heb uitgedreven.</verse>

<verse osisID="Jer.24.10"> En Ik zal onder hen het zwaard zenden en den honger en de pest, totdat zij verdelgd zijn uit het land, dat Ik gegeven heb aan hen en aan hunne vaderen.</verse>

</chapter>


<chapter osisID="Jer.25"> 
 

<title>Hoofdstuk XXV.</title><p>De zeventig jaren der ballingschap (v. 1-11). Het vonnis over Babel (v. 12-14). Het gericht over Juda en de heidensche volken (v. 15-29). Het wereldgericht (v. 30-38).</p>


<verse osisID="Jer.25.1"> Het woord, dat tot Jeremias geschied is aangaande het geheele volk van Juda, in het vierde jaar van Joakim, den zoon van Josias, den koning van Juda (dit is het eerste jaar van Nabuchodonosor, den koning van Babylon<note n="1636">Dit is de eerste profetie met eene bepaalde tijdsopgave (zie III 6; XXVI 1). In het vierde jaar van Joakim, in 606/5, een gewichtig jaar in de geschiedenis, vooral in die van Juda. Want in dit jaar behaalde Nabuchodonosor bij Charcamis (zie XLVI 2) de bekende groote overwinning op Egypte, drong bij dien krijgstocht door tot in Juda, nam Jerusalem in en maakte Joakim aan zich schatplichtig. Met dit jaar begon de zeventigjarige ballingschap (zie v. 11; vgl. Dan. I 1). Het is het eerste jaar van Nabuchodonosor, die in naam van zijnen vader aan het hoofd van het Chaldeeuwsche leger naar deze landen was opgetrokken en te midden zijner overwinningen, toen hij tot aan de grens van Egypte was doorgedrongen, om den dood zijns vaders naar Babel terugkeerde, ten einde hem op den troon op te volgen; dit geschiedde waarschijnlijk nog in hetzelfde jaar. Gelijk gewoonlijk laat ook hier de Septuag. den naam van Nabuchodonosor, zelfs geheel den tusschenzin, achterwege.</note>,</verse>

<verse osisID="Jer.25.2"> hetwelk Jeremias, de profeet, gesproken heeft tot het geheele volk van Juda en tot al de bewoners van Jerusalem<note n="1637">Jeremias sprak deze profetie waarschijnlijk na den slag bij Charcamis, doch alvorens de overwinnaar in Juda was gevallen, tot het geheele volk en derhalve herhaalde malen en bij verschillende gelegenheden, zoolang totdat allen daarvan onderricht waren. De hoofdinhoud van het toen gesprokene volgt hier.</note>, zeggende:</verse>

<verse osisID="Jer.25.3"> Sedert het dertiende jaar van Josias, den zoon van Amon, den koning van Juda, tot op dezen dag toe - nu het drie en twintigste jaar - is het woord des Heeren tot mij geschied, en ik heb tot u gesproken, in den nacht opstaande en sprekende, en gij hebt niet gehoord<note n="1638">De profeet werpt eerst eenen terugblik op het nu afgesloten tijdperk zijner werkzaamheid om de hardnekkigheid van Juda, de reden van het komende wraakgericht, in het volle licht te plaatsen. Sedert het dertiende jaar enz., zie I 2. Nu het drie en twintigste, Hebr. en Septuag.: ‘nu drie en twintig jaren’, te weten bijna negentien jaren onder Josias, drie maanden onder Joachaz, en thans tot ‘het vierde jaar van Joakim’ (v. 1). In den nacht, Hebr. en Septuag.: ‘vroeg’, opstaande, zie VII 13, 25; XI 7 en het volg. v. 4. In de Sept. ontbreekt in het tweede halfvers is het woord... geschied en aan het einde en gij hebt enz.</note>.</verse>

<verse osisID="Jer.25.4"> En de Heer heeft tot u al zijne dienstknechten, de profeten, gezonden, vroeg opstaande en zendende, en gij hebt niet gehoord noch uwe ooren geneigd om te hooren<note n="1639">De profeten in het meervoud, te weten (behalve Jeremias) Baruch, Sophonias (Soph. I 1), de profetes Holda (IV Reg. XXII 14) en de IV Reg. XXIII 2 niet genoemde profeten. Zie verder VII 25; XI 7 volg.</note>,</verse>

<verse osisID="Jer.25.5"> toen Hij zeide<note n="1640">Het Hebr. kan ook beteekenen: toen zij (de profeten) zeiden; hetgeen volgt is de korte inhoud hunner prediking. Zie verder VII 3, 7; XVIII 11.</note>: Keert terug, een ieder van zijnen boozen weg, en van uwe zeer slechte gedachten; en gij zult blijven wonen in het land, dat de Heer gegeven heeft aan ulieden en aan uwe vaderen van eeuwen her en voor eeuwig.</verse>

<verse osisID="Jer.25.6"> En loopt geen vreemde goden achterna om hen te dienen en te aanbidden; en tart Mij niet tot gramschap door de werken uwer handen, en Ik zal u geen leed doen<note n="1641">Zie VIII 19; XI 10 enz.</note>.</verse>

<verse osisID="Jer.25.7"> En gij hebt niet naar Mij gehoord, zegt de Heer, zoodat gij Mij tot gramschap tarttet door de werken uwer handen, u zelven ten onheil<note n="1642">Zie VII 6, 18. De Septuag. heeft in v. 6 aan het einde in plaats van en Ik zal u geen leed doen de woorden: ‘om u zelven kwaad te doen’, en in v. 7 alleen: ‘En gij hebt niet naar Mij gehoord’.</note>.</verse>

<verse osisID="Jer.25.8"> Daarom zegt dit de Heer der heerscharen: Dewijl gij niet geluisterd hebt naar mijne woorden,</verse>

<verse osisID="Jer.25.9"> zie, Ik zal zenden en in mijnen dienst nemen al de volksstammen van het noorden<note n="1643">Zie I 15; VI 22.</note>, zegt de Heer, en Nabuchodonosor, den koning van Babylon, mijnen dienstknecht<note n="1644">Als uitvoerder van mijn wraakgericht.</note>; en Ik zal hen brengen over dit land en over zijne bewoners en over alle volken, die rondom hetzelve zijn; en Ik zal hen dooden<note n="1645">Hebr. ‘Ik zal hen met den banvloek slaan’, d.i. het verdelgingsgericht aan hen voltrekken.</note> en hen maken tot ontzetting en tot gesis en tot eeuwige woestenijen<note n="1646">Eeuwig beteekent dikwijls: langdurig, iets waarvan men het einde niet voorzien kan. Zie verder XVIII 16; XIX 8.</note>.</verse>

<verse osisID="Jer.25.10"> En Ik zal uit hen doen vergaan de stem der vreugde en de stem der blijdschap, de stem des bruidegoms en de stem der bruid, het geluid van den molen en het licht der lamp<note n="1647">Zie VII 34; XVI 9 dezelfde teekenen van eene verlaten streek. Het geluid van den handmolen (zie Is. XLVII noot 2) gaf levendigheid in de straten eener volkrijke stad; het licht der lamp toonde, dat het huisgezin na het volbrachte dagwerk genoeglijk vereenigd was; vgl. Apoc. XVIII 22, 23.</note>.</verse>

<verse osisID="Jer.25.11"> En geheel dit land zal zijn tot woestenij en tot ontzetting; en al die volken zullen den koning van Babylon dienen, zeventig jaren lang<note n="1648">Geheel dit land, Juda. Al die volken rondom hetzelve, v. 9; in v. 19-25 worden zij met name genoemd. De zeventig jaren zouden voor Juda beginnen met de verovering van Jerusalem onder Joakim (zie noot 1) en eindigen bij de verheffing van Cyrus tot alleenheerscher over Babel in 536.</note>.</verse>

<verse osisID="Jer.25.12"> En wanneer de zeventig jaren vervuld zijn, zal Ik aan den koning van Babylon en aan dat volk, zegt de Heer, hunne ongerechtigheid bezoeken, alsook aan het land der Chaldeën, en Ik zal het maken tot eeuwige woestenijen<note n="1649">De vervulling dezer voorspelling nam een aanvang bij de verovering van Babel door de Medo-Perzen onder Cyrus in 538; van dien tijd af werd Babel meer en meer een verlaten oord; zie Is. XIII noot 15 aan het einde. - De Septuag. laat in v. 11 en 12 den koning van Babylon achterwege en eveneens hier het land der Chaldeën. Doch ten onrechte, zie het aangeteekende op XXXVI 29.</note>.</verse>

<verse osisID="Jer.25.13"> En Ik zal over dat land doen komen al mijne woorden, die Ik tegen hetzelve gesproken heb, al wat geschreven is in dit boek, al wat Jeremias geprofeteerd heeft tegen alle volken<note n="1650">Al mijne woorden, die Ik tegen hetzelve, d.i. tegen Babel, gesproken heb wijst op de oudere profetieën, b.v. Is. XIII volg.; XXI enz. Al wat geschreven is in dit boek is er waarschijnlijk later bijgevoegd door Jeremias of een ander, toen ‘dit boek’ in zijn geheel voorhanden was en althans de profetie tegen Babel (L, en LI) was opgenomen. Het volgende (al wat Jeremias enz.) past niet bij het voorafgaande; hoe toch kan over de Chaldeën komen al wat Jeremias geprofeteerd heeft tegen alle volken, daar de straf, die hij aan dezen aankondigt, juist door de Chaldeën moest worden voltrokken? In de Septuag. valt dit bezwaar weg, want daar zijn deze laatste woorden het opschrift van de achter dit vers onmiddellijk volgende profetieën tegen de heidenen. Bijgevolg is aldaar v. 14 uitgevallen en staat v. 15-38 achter de profetieën tegen de heidenen in het Grieksche hoofdstuk XXXII. Zie Inleiding bl. 265 aan het einde.</note>.</verse>

<verse osisID="Jer.25.14"> Want zij zijn dienstbaar geworden aan hen, daar zij vele volken en groote koningen waren; en Ik zal hun vergelden naar hunne daden en naar de werken hunner handen<note n="1651">Zij, de Chaldeën, zijn dienstbaar geworden aan hen, te weten aan vele en machtige volken. Hebr.: ‘Want ook hen (de Chaldeën) hebben vele volken en groote koningen aan zich dienstbaar gemaakt’, een profetisch verleden, dat de straf der wedervergelding uitdrukt. Zie op XXVII 7.</note>.</verse>

<verse osisID="Jer.25.15"> Want alzoo zegt de Heer der heerscharen, de God van Israël: Neem dezen beker met wijn des toorns uit mijne hand aan en geef daarvan te drinken aan alle volken, tot welke Ik u zenden zal<note n="1652">Een nadere toelichting der voorzegging van v. 9-11 tegen Juda en de volken. Den beker gevuld met wijn, die eigenlijk Gods toorn is, moet de profeet aan de hierna genoemde volken toereiken. Dit beteekent dat de onderdrukking door de Chaldeën eene door God gewilde en door zijnen profeet voorspelde straf is. Zie Is LI noot 13.</note>..</verse>

<verse osisID="Jer.25.16"> En zij zullen drinken en zwijmelen en zinneloos worden voor het aangezicht des zwaards<note n="1653">Het zwaard der Chaldeën, door den beker van v. 15 beteekend.</note>, dat Ik onder hen zenden zal.</verse>

<verse osisID="Jer.25.17"> En ik nam den beker uit de hand des Heeren, en ik gaf te drinken aan alle volken, tot welke de Heer mij zond:</verse>

<verse osisID="Jer.25.18"> aan Jerusalem en de steden van Juda en aan zijne koningen en zijne vorsten, om hen te maken tot woestenij en tot ontzetting en tot gesis en tot een vloek, gelijk het is ten huidigen dage<note n="1654">Aan zijne koningen in het meervoud, d.i. het koninklijke huis; zie XIII noot 6. Juda staat vooraan als schuldiger, omdat het zijne waardigheid onteerd had; zie v. 9. Zie verder v. 11. Waartoe de zwijmelbeker strekt, verklaren de woorden om hen te maken enz. De laatste woorden gelijk het is ten huldigen dage zijn er later, na de vervulling, bij gevoegd en ontbreken in de Septuag. - In v. 19-26 worden ongeveer dezelfde volken opgesomd, waartegen de profetieën van XLVI-LI gericht zijn.</note>;</verse>

<verse osisID="Jer.25.19"> aan Pharao, den koning van Egypte, en aan zijne dienaren en zijne vorsten en aan al zijn volk</verse>

<verse osisID="Jer.25.20"> en aan allen in het algemeen<note n="1655">Hebr.: ‘en aan al het vreemde volk’, te weten aan al de vreemde volksstammen, die, als huurtroepen of anderszins in het land Egypte gekomen, zich aldaar hadden neergezet. De Septuagint vertaalt in denzelfden zin: ‘aan al het gemengde volk’; vgl. Exod. XII 38. Zie de godspraak over Egypte XLVI 2 volg.</note>; aan alle koningen van het land Ausitis<note n="1656">Ausitis, Hebr. ‘ʽOetz’, dat Job I 1 en Thren. IV 21 met Hus vertaald is. Zie het aangeteekende op deze plaatsen. In de Septuagint ontbreekt het.</note>; en aan alle koningen van het land der Philistijnen en aan Ascalon en Gaza en Accaron en aan de overblijfselen van Azotus<note n="1657">Aan de koningen der vier genoemde Philistijnsche steden. Zie Am. I 7, 8; Soph. II 4; Zach. IX 5. Gelijk op deze plaatsen ontbreekt ook hier de vijfde stad Geth, welke waarschijnlijk opgehouden had hoofdstad te zijn van een op zich zelf staand vorstendom. Azotus was door Psammetich na een langdurig beleg grootendeels verwoest (Herod. II 157), vandaar dat er sprake is van zijne overblijfselen.</note>;</verse> 


<verse osisID="Jer.25.21"> en aan Idumea en aan Moab en aan de zonen van Ammon<note n="1658">Zie XLIX 7-22; XLVIII; XLIX 1-6.</note>;</verse>

<verse osisID="Jer.25.22"> en aan al de koningen van Tyrus en aan al de koningen van Sidon; en aan de koningen van het land der eilanden, die aan gene zijde der zee zijn<note n="1659">De koningen in het meervoud, d.i. het koninklijk huis (zie noot 19) of, volgens anderen, de achtereenvolgens door de Chaldeën overweldigde koningen. Zie voor Tyrus en Sidon Is. XXIII. Van het land staat niet in het Hebr.; de eilanden zijn de kustlanden en de eilanden van het westen, inzonderheid de Phenicische koloniën, aan gene zijde der Middellandsche zee.</note>;</verse>

<verse osisID="Jer.25.23"> en aan Dedan en Thema en Buz en allen, die zich het hoofdhaar wegscheren<note n="1660">Zie voor Dedan en Thema op Is. XXI 13, 14; ook Buz is vermoedelijk een stam van Noord-Arabië; vgl. Gen. XXII 21; Job XXXII 2. Zie verder IX 26.</note>;</verse>

<verse osisID="Jer.25.24"> en aan alle koningen van Arabië, en aan alle koningen van het westen, die in de woestijn wonen<note n="1661">Van het westen, Hebr. ha-ʽereb, dat in v. 20 door universis vertaald was, doch ook hier, gelijk de Septuag. goed uitdrukt, allerlei gemengd volk beteekent, dat de woestijn van Arabië en die tusschen Syrië en Babylonië bewoonde. De Septuagint spreekt niet van Arabië, welks vermelding hier na v. 23 bevreemdt; misschien gaf het Hebr. ‘ʽereb’ aanleiding tot de randbemerking ‘Arabië’ en sloop die later in den tekst.</note>;</verse>

<verse osisID="Jer.25.25"> en aan alle koningen van Zambri en aan alle koningen van Elam en aan alle koningen der Meden<note n="1662">Zambri kan hetzelfde beteekenen als ‘Zȧmran’ Gen. XXV 2; de Septuag. heeft het niet. Zie voor Elam en Medie Is. XXI noot 3 en XIII noot 14.</note>;</verse>

<verse osisID="Jer.25.26"> ook aan alle koningen van het noorden, die de een ten opzichte van den ander nabij en verre zijn<note n="1663">In plaats van de verafgelegen volken van het noorden op te sommen, vat de profeet hen samen: alle koningen van het noorden, die ten opzichte van elkander nabij en veraf zijn; want van Juda zijn zij allen ver verwijderd.</note>; en aan alle koninkrijken der aarde, die op haar aanschijn zijn; en de koning van Sesach zal drinken na hen<note n="1664">Door Sesach, wat vermoedelijk ‘vernedering’ beteekent, wordt buiten allen twijfel Babel aangeduid (zie LI 41), de voltrekker van de tot dusver genoemde godsgerichten, die echter, als de vertegenwoordiger van alle God weerstrevende macht, den kelk van Gods toorn zal ledigen. Waarom en door wien, door Jeremias of door latere bijvoeging, Babel aldus genoemd is, blijft onzeker. Niet weinigen nemen met den H. Hiëronymus aan, dat de naam door letterkeering gevormd is en wel volgens den regel athbasj genaamd, waarbij men door verwisseling der letters van een woord een geheel ander woord vormde; men verwisselde nl. de eerste letter (a) met de laatste (th), de tweede (b) met de voorlaatste (sj) en zoo verder. De Septuag. laat den slotzin weg.</note>.</verse> 


<verse osisID="Jer.25.27"> En gij zult tot hen zeggen: Dit zegt de Heer der heerscharen, de God van Israël: Drinkt en wordt dronken en braakt en valt, en staat niet op voor het aangezicht des zwaards, dat Ik onder u zenden zal.</verse>

<verse osisID="Jer.25.28"> En als zij weigeren den beker uit uwe hand aan te nemen om te drinken, zult gij tot hen zeggen: Dit zegt de Heer der heerscharen: Drinken, drinken zult gij<note n="1665">M.a.w. het aangekondigde wraakgericht zal de in v. 18-26 opgenoemde volken onvermijdelijk treffen.</note>!</verse>

<verse osisID="Jer.25.29"> Want zie, met de stad, over welke mijn naam is uitgeroepen<note n="1666">Met Jerusalem, de aan God gewijde stad (zie op VII 10), zal het gericht beginnen (zie v. 18). Indien alzoo God zijn eigen volk niet spaart, hoe zou Hij dan de van Hem vervreemde, afgodische volken verschoonen?</note>, zal Ik beginnen te straffen; en gijlieden, zoudt gij als schuldeloozen en straffeloozen zijn? Neen, gij zult niet straffeloos blijven; want Ik roep het zwaard over alle bewoners der aarde, zegt de Heer der heerscharen<note n="1667">Hiermede gaat de profeet over tot de aankondiging van het algemeene wereldgericht; zie Joël III 9 volg.</note>.</verse>

<verse osisID="Jer.25.30"> En gij zult aan hen al deze woorden profeteeren en tot hen zeggen: De Heer zal brullen uit den hooge, en uit zijn heilige woonplaats zal Hij zijne stem doen hooren; met gebrul zal Hij brullen over zijnen luister; de juichkreet als van druiventreders zal worden aangeheven tegen al de bewoners der aarde<note n="1668">Zie Joël III 16; Am. I 2. Hier echter klinkt het brullen van den vertoornden God uit den hooge, d.i. uit den hemel, en wel vooreerst over zijnen luister, d.i. over de luisterrijke woonstede van zijn eigen volk. Zie voor het beeld der druiventreders, waaronder hier het gericht over de heidensche volken wordt voorgesteld, Is. XVI 9, 10; LXIII 2, 3.</note>.</verse>

<verse osisID="Jer.25.31"> De galm dringt door tot de uiteinden der aarde; want eene rechtzaak heeft de Heer met de volken; Hij houdt gericht met alle vleesch; de goddeloozen heb Ik overgeleverd aan het zwaard, zegt de Heer.</verse>

<verse osisID="Jer.25.32"> Dit zegt de Heer der heerscharen: Zie, het onheil zal uitgaan van volk tot volk, en een hevig onweder zal uitvaren van de uiterste einden der aarde<note n="1669">Zie XXIII 19.</note></verse>

<verse osisID="Jer.25.33"> En verslagenen des Heeren zullen er te dien dage zijn van het eene einde der aarde tot aan het andere einde; zij zullen niet betreurd en niet verzameld noch begraven worden; tot mest zullen zij op de oppervlakte der aarde ligge<note n="1670">Zie VIII 2; XVI 4. Vgl. Is. LXVI 16.</note>.</verse>

<verse osisID="Jer.25.34"> Jammert, herders, en schreit; en bestrooit u met asch, gij, de besten der kudde; want vervuld zijn uwe dagen om gedood te worden, en uwe verstrooiingen, en gij zult vallen als kostbaar vaatwerk<note n="1671">Herders zijn koningen en vorsten; zie X 21; XXII 22 enz. Met asch, zie VI 26. De besten der kudde zijn de rijken en machtigen uit het volk, die deels door het zwaard zullen omkomen, deels onder de heidenen zullen verstrooid worden. In plaats van de duistere (door de Septuag. weggelaten) woorden en uwe verstrooiingen, wat kan beteekenen: vervuld zijn de dagen uwer verstrooiingen, vertalen de nieuweren het Hebr.: ‘en Ik zal u stukslaan’, wat op het volgende ziet: gij zult vallen als kostbaar vaatwerk, dat in zijn val onherstelbaar verloren gaat, en welks verlies zwaarder weegt. In de Septuagint: ‘gij zult vallen (bij de slachting) als uitgelezen rammen’.</note>.</verse>

<verse osisID="Jer.25.35"> En verloren zal gaan de vlucht voor de herders, en de ontkoming voor de besten der kudde<note n="1672">Zie Am. II 14.</note>.</verse>

<verse osisID="Jer.25.36"> Eene stem van het geschrei der herders en gejammer van de besten der kudde; want de Heer heeft hunne weiden verwoest<note n="1673">Zie Zach. XI 3. Reeds hoort de profeet de v. 34 voorspelde jammerkreten. Septuag. ‘Eene stem.... en geblaat der schapen en rammen’.</note>!</verse>

<verse osisID="Jer.25.37"> En stom geworden zijn de beemden des vredes voor het aangezicht des toorns van de verbolgenheid des Heeren<note n="1674">Stom geworden, d.i. van herders en kudde verlaten, zijn de beemden, waarin zij voorheen in vrede, d.i. vreedzaam en rustig, weidden - een zinnebeeld van het vruchtbare en rustige vaderland.</note>!</verse>

<verse osisID="Jer.25.38"> Als een leeuw heeft hij zijne schuilplaats verlaten; want hun land is geworden tot woestenij voor het aangezicht van den toorn der duive en voor het aangezicht van den toorn der verbolgenheid van den Heer<note n="1675">Als een leeuw heeft hij, de Chaldeër, zie IV 7, (volgens velen: de Heer) zijne schuilplaats verlaten en is op roof uitgegaan. Dit blijkt uit de aangerichte verwoesting, want hun land enz. De duive beteekent eveneens de Chaldeën; die volgens Joodsche schriftverklaarders het teeken eener duif in hunne standaarden hadden. Doch naar de (volgens de Septuag. en het Chaldeeuwsch) verbeterde lezing van den Massoretischen tekst: ‘want hun land is tot woestenij geworden voor het aangezicht van het gewelddadige zwaard (de onmiddellijke, menschelijke oorzaak des onheils) en voor het aangezicht van den toorn zijner verbolgenheid’ (de middellijke oorzaak, de vertoornde God). Zie XLVI 16; L 16.</note>.</verse>

</chapter>


<chapter osisID="Jer.26"> 
 

<title>Hoofdstuk XXVI.</title><p>Jeremias den dood schuldig verklaard, doch door de vorsten en het volk vrijgesproken (v. 1-19). Het lot van den profeet Urias (v. 20-24).</p>


<verse osisID="Jer.26.1"> In het begin der regeering van Joakim, den zoon van Josias, den koning van Juda, geschiedde dit woord vanwege den Heer, zeggende:</verse>

<verse osisID="Jer.26.2"> Dit zegt de Heer: Plaats u in het voorhof van het huis des Heeren en spreek tot al de steden van Juda, vanwaar men komt om in het huis des Heeren te aanbidden, al de woorden, die Ik u geboden heb tot hen te spreken; houd geen woord terug<note n="1676">In v. 2-6 wordt de hoofdinhoud der tempelrede in het kort herhaald; zie VII noot 1. Plaats u in het buitenste voorhof, waar het volk bijeenkwam; zie XIX 14. Vanwaar men komt om te aanbidden: het hier verhaalde geschiedde derhalve waarschijnlijk op een der drie hooge feesten. - Hoe hard de waarheden en de bedreigingen ook zijn, geen woord mag hij terughouden.</note>.</verse>

<verse osisID="Jer.26.3"> Misschien zullen zij hooren en zich bekeeren, een iegelijk van zijnen boozen weg, en zal Ik berouw hebben over het kwaad, dat Ik denk aan hen te doen om de boosheid van hun streven<note n="1677">Zie XVIII 7, 8, dat de aankondiging der straf voorwaardelijk is en afhangt van de bekeering des volks. Misschien zegt de Alwetende, op menschelijke wijze sprekend.</note>.</verse>

<verse osisID="Jer.26.4"> En zeg tot hen: Dit zegt de Heer: Indien gij niet naar Mij hoort, zoodat gij wandelt in mijne wet, die Ik u gegeven heb,</verse>

<verse osisID="Jer.26.5"> zoodat gij hoort naar de woorden mijner dienstknechten, de profeten, die Ik tot u gezonden heb, in den nacht opstaande en zendende, zonder dat gij hoordet,</verse>

<verse osisID="Jer.26.6"> zal Ik dit huis maken als Silo en deze stad maken tot een vloek voor al de volken der aarde<note n="1678">Zie VII 12-14. In den nacht, Hebr.: ‘vroeg’, opstaande, zie XI 7; XXV 3.</note>.</verse>

<verse osisID="Jer.26.7"> En de priesters en de profeten<note n="1679">Septuag. (hoofdstuk XXXIII): ‘de valsche profeten’. Niet weinigen van dezen waren priesters; zie XX 16. Zij vooral waren verbitterd, omdat Jeremias' profetie in v. 6 lijnrecht in strijd was met hetgeen zij over de onschendbaarheid van stad en tempel leerden; vgl. VII 4, 8.</note> en al het volk hoorden Jeremias deze woorden spreken in het huis des Heeren.</verse>

<verse osisID="Jer.26.8"> En toen Jeremias geëindigd had met alles te spreken, wat de Heer hem geboden had te spreken tot het gansche volk, grepen hem de priesters en de profeten en al het volk, zeggende: Den dood moet hij sterven<note n="1680">De uitdrukking geëindigd had met alles te spreken enz. geeft te kennen, dat in v. 4-6 slechts de hoofdzakelijke inhoud zijner prediking is weergegeven. Jeremias was in hun oog des doods schuldig als heiligschenner en valsche profeet; vgl. Deut. XVIII 20. Ook het wufte volk was aanvankelijk tegen hem, doch koos weldra zijne partij; zie v. 11, 16.</note>!</verse>

<verse osisID="Jer.26.9"> Waarom heeft hij in den naam des Heeren geprofeteerd, zeggende: Gelijk Silo zal dit huis worden, en deze stad zal worden ontvolkt, zoodat er geen bewoner is? En al het volk schoolde samen tegen Jeremias in het huis des Heeren.</verse>

<verse osisID="Jer.26.10"> En de vorsten van Juda hoorden deze woorden; en zij gingen van het huis des konings opwaarts naar het huis des Heeren en zetten zich neder aan den ingang der nieuwe poort van het huis des Heeren<note n="1681">De vorsten zijn degenen, die XVII 20 ‘koningen’ heeten en XXI 11 volg. als ‘huis des konings’ of ‘huis van David’ toegesproken en tot rechtvaardige rechtsbedeeling vermaand worden. Zij hoorden deze woorden, d.i. deze dingen of wat er gebeurd was (v. 9). Opwaarts, zie XXII noot 1. Zij zetten zich neder ter vierschaar aan de nieuwe poort, die naar het binnenste voorhof der priesters voerde (zie XXXVI 10); zij was waarschijnlijk nog onder Joatham gebouwd (vgl. IV Reg. XV 35).</note>.</verse>

<verse osisID="Jer.26.11"> En de priesters en de profeten spraken tot de vorsten en tot al het volk, zeggende: Deze man is des doods schuldig, want hij heeft geprofeteerd tegen deze stad, gelijk gijlieden met uwe ooren gehoord hebt<note n="1682">Zij beroepen zich op het daar aanwezige volk, dat getuigen kon hetgeen Jeremias gezegd had. Zoo was us het volk alreeds geen beschuldiger; zie daarentegen v. 7 en 9.</note>.</verse>

<verse osisID="Jer.26.12"> En Jeremias sprak tot al de vorsten en tot al het volk, zeggende: De Heer heeft mij gezonden om aangaande dit huis en aangaande deze stad al de woorden te profeteeren, die gij gehoord hebt.</verse>

<verse osisID="Jer.26.13"> Nu dan, richt uwe wegen en uw streven ten goede en hoort naar de stem van den Heer, uwen God; en de Heer zal berouw hebben over het kwaad, dat Hij tegen ulieden gesproken heeft<note n="1683">Zie VII 3; XVIII 8. Dit andere deel van Jeremias' rede, te weten, dat het van hen zelven afhing, of die harde voorspellingen in vervulling zouden gaan, hadden zijne beschuldigers met opzet verzwegen. Want hierin vooral toonde zich de profeet niet den vijand, doch den vriend des volks.</note>.</verse>

<verse osisID="Jer.26.14"> Ik echter, zie, ik ben in uwe handen; doet met mij, wat goed en recht is in uwe oogen.</verse>

<verse osisID="Jer.26.15"> Weet nochtans en beseft, dat, zoo gij mij doodt, gij onschuldig bloed brengt over u zelven en over deze stad en hare bewoners; in waarheid toch, de Heer heeft mij tot u gezonden om al deze woorden ten aanhooren van u te spreken.</verse>

<verse osisID="Jer.26.16"> En de vorsten en al het volk zeiden tot de priesters en tot de profeten: Deze man is niet des doods schuldig, want in den naam van den Heer, onzen God, heeft hij tot ons gesproken.</verse>

<verse osisID="Jer.26.17"> Er stonden dan mannen op uit de oudsten des lands<note n="1684">De oudsten des lands zijn de in Juda's steden aangestelde rechters, die thans in Jerusalem aanwezig waren; zie v. 2. De in v. 24 vermelde Ahicam was, naar het schijnt, hun woordvoerder. Hier volgt (v. 17-19) een deel van het pleidooi, dat de reeds in v. 16 gemelde vrijspraak van den profeet ten gevolge had; zie v. 24.</note>, en zij spraken tot de gansche vergadering des volks, zeggende:</verse>

<verse osisID="Jer.26.18"> Micheas van Morasthi was profeet in de dagen van Ezechias, den koning van Juda, en hij sprak tot al het volk van Juda, zeggende: Dit zegt de Heer der heerscharen: Sion zal als akkerland geploegd worden, en Jerusalem zal tot een steenhoop zijn, en de berg des huizes tot woudhoogten.</verse>

<verse osisID="Jer.26.19"> Heeft wel Ezechias, de koning van Juda, en geheel Juda hem ter dood veroordeeld? Vreesden zij niet den Heer en verbaden zij niet het</verse> 
<verse osisID="Jer.26.1">aangezicht des Heeren<note n="1685">Zie Zach. VII noot 2 en voor het volgende de Heer had berouw enz. (vgl. v. 3 en 13) Exod. XXXII noot 14.</note>, en had de Heer geen berouw over het onheil, dat Hij tegen hen gesproken had? Derhalve doen wij een groot kwaad tegen onze zielen<note n="1686">Indien wij den profeet dooden, doen wij kwaad tegen onze zielen, d.i. tegen ons leven, m.a.w. een kwaad, waarom wij voor God des doods schuldig zouden worden. Beter vertalen anderen dit laatste vragenderwijze: ‘zouden wij derhalve’ enz.</note>.</verse>

<verse osisID="Jer.26.20"> Ook was er een man, die in den naam des Heeren profeteerde, Urias, de zoon van Semeï, uit Cariathiarim; en hij profeteerde tegen deze stad en tegen dit land naar al de woorden van Jeremias<note n="1687">Dit verhaal (v. 20-23) strekt om aan te toonen, hoe ernstig het gevaar voor Jeremias' leven toen geweest was. Zie voor Cariathiarim Jos. IX 17; Jud. XVIII 12; I Reg. VII 1.</note>.</verse>

<verse osisID="Jer.26.21"> En koning Joakim en al zijne machtigen en vorsten<note n="1688">Machtigen zijn krijgsoversten (dit heeft de Septuag. niet), vorsten, zie noot 6.</note> hoorden die woorden, en de koning zocht hem te dooden. En Urias vernam het en werd bevreesd en vluchtte en kwam in Egypte.</verse>

<verse osisID="Jer.26.22"> En koning Joakim zond mannen naar Egypte, Elnathan, den zoon van Achobor<note n="1689">Joakim, door den Pharao tot koning aangesteld, stond met Egypte op goeden voet. Elnathan wordt in de Septuag. niet genoemd; volgens XXXVI 12, 25 was hij een der vorsten, die Jeremias niet ongenegen waren. Zijn vader Achobor is vermoedelijk de IV Reg. XXII 12 onder Josias vermelde vorst. - In de Septuagint staat evenmin wat hier in v. 22 volgt.</note>, en mannen met hem naar Egypte.</verse>

<verse osisID="Jer.26.23"> En zij voerden Urias uit Egypte en brachten hem tot koning Joakim, en hij sloeg hem met het zwaard en wierp zijn lijk weg in de graven van het gemeene volk<note n="1690">In het dal Cedron; zie IV Reg. XXIII 6. Wellicht hadden de profeten een eigen begraafplaats; zie Matth. XXIII 29.</note>.</verse>

<verse osisID="Jer.26.24"> Alzoo was de hand van Ahicam, den zoon van Saphan, met Jeremias, opdat hij niet zou worden uitgeleverd in de handen des volks en men hem dooden zou<note n="1691">Alzoo, de H. Hiëronymus vertaalde: ‘evenwel’. Zie over Ahicam IV Reg. XXII 12-14; hij was de vader van den lateren stadhouder Godolias; zie XXXIX 14; XL 5; IV Reg. XXV 22. In de handen des volks, d.i. van degenen uit het volk, die den profeet vijandig gebleven of weder door zijne vijanden overgehaald waren. Ahicam's hand, d.i. zijn invloed, beschermde hem echter tegen die wufte volksmenigte.</note>.</verse>

</chapter>


<chapter osisID="Jer.27"> 
 

<title>Hoofdstuk XXVII.</title>
<p>Jeremias legt zich een juk om den hals en zendt jukken aan de omliggende volken (v. 1-3), door welke zinnebeeldige handelingen de vanwege God gevorderde onderwerping aan de Chaldeën (v 4-11) beteekend wordt; eene zelfde waarschuwing richt hij tot Sedecias (v. 12-16) en tot de priesters en het volk (v. 16-22).</p>


<verse osisID="Jer.27.1"> In het begin der regeering van Joakim<note n="1692">Uit v. 3, 12, 20 blijkt dat Joakim eene foutieve lezing is in plaats van Sedecias, dien de Syr. vertaling en een Hebr. en een Arab. handschrift noemen; zie XXVIII 1: ‘en het geschiedde in datzelfde jaar’, te weten ‘in het vierde jaar der regeering van Sedecias’. De naam Joakim is wellicht uit XXVI 1 hier ingeslopen. In de Septuagint (hoofdstuk XXXIV) ontbreekt dit vers.</note>, den zoon van Josias, den koning van Juda, geschiedde dit woord tot Jeremias vanwege den Heer, zeggende:</verse>

<verse osisID="Jer.27.2"> Dit zegt de Heer tot mij: Maak u banden en boeien, en doe die om uwen hals<note n="1693">Hebr.: ‘banden en jukken’: met banden werd het houten juk op den nek van het lastdier vastgebonden. Deze handeling van den profeet, alsook de volgende (v. 3), verzinlijkte het juk van Babylon, dat Juda en de overige in v. 3 genoemde volken zich, zonder weerstand te bieden, moesten laten opleggen, omdat de Heer zelf Nabuchodonosor en zijne naaste opvolgers tot gebieders over deze volken had aangesteld (v. 4-11).</note>.</verse>

<verse osisID="Jer.27.3"> En zend die aan den koning van Edom en aan den koning van Moab en aan den koning der kinderen van Ammon en aan den koning van Tyrus en aan den koning van Sidon, door de hand der gezanten, die naar Jerusalem zijn gekomen tot Sedecias, den koning van Juda<note n="1694">Waarschijnlijk met het plan om bij een gezamenlijken opstand tegen Babylon een verdedigend verbond te sluiten. Aan die gezanten gaf hij jukken mede, zooals hij er zelf een droeg. Zie voor genoemde volken XXV 21, 22.</note>.</verse>

<verse osisID="Jer.27.4"> En gelast hun om tot hunne heeren te zeggen: Dit zegt de Heer der heerscharen, de God van Israël: Dit zult gij zeggen tot uwe heeren:</verse>

<verse osisID="Jer.27.5"> Ik heb de aarde gemaakt en de menschen en het vee, die op het aanschijn der aarde zijn, door mijne groote kracht en met mijn uitgestrekten arm; en Ik heb haar gegeven aan hem, die welbehaaglijk is in mijne oogen<note n="1695">De profeet predikt aan die heidenen den God van Israël als den Schepper van alles en den Heer van allen, die naar welgevallen over tronen beschikt. Het verleden Ik heb gegeven ziet op het goddelijk raadsbesluit dienaangaande.</note>.</verse> 


<verse osisID="Jer.27.6"> En nu dan heb Ik al deze landen gegeven in de hand van Nabuchodonosor, den koning van Babylon, mijnen dienstknecht; bovendien ook de wilde dieren des velds heb Ik hem gegeven, opdat zij hem dienen<note n="1696">Deze landen met al wat daarin is, zelfs de wildernis met hare wilde dieren. Mijnen dienstknecht, zie XXV noot 9.</note>.</verse>

<verse osisID="Jer.27.7"> En alle volken zullen hem dienen, alsook zijnen zoon en den zoon van zijnen zoon<note n="1697">In plaats van de zeventig jaren van XXV 11, 12 (waarvan er in het vierde jaar van Sedecias nog zestig overbleven) worden hier drie geslachten genoemd om den duur van het Chaldeeuwsche rijk te bepalen. Want daar de zoon van Nabuchodonosor, Evilmerodach, door zijn zwager Neriglissar werd vermoord en opgevolgd, mag men den zoon van zijnen zoon niet letterlijk opvatten; zoon toch beteekent, ook in de Assyrische opschriften, soms opvolger. Zie op Dan. V 2. - In de Septuag. ontbreekt dit vers.</note>, totdat de tijd voor zijn land en voor hem zelven kome; en hem zullen vele volken en groote koningen dienen<note n="1698">Hebr.: ‘en hem (dien koning of zijn rijk) zullen vele volken en groote koningen aan zich dienstbaar maken’. Zie XXV noot 16.</note></verse>

<verse osisID="Jer.27.8"> Doch het volk en het rijk, dat Nabuchodonosor, den koning van Babylon, niet zal dienen, en al wie zijnen hals niet zal buigen onder het juk van den koning van Babylon, over dat volk zal Ik door het zwaard en door den honger en door de pest bezoeking brengen, zegt de Heer, totdat Ik hen verdelge door zijne hand<note n="1699">Vgl. IX 16; XXIV 10.</note>.</verse>

<verse osisID="Jer.27.9"> Gij dan, hoort niet naar uwe profeten en waarzeggers en droomers en wichelaars en toovenaars, die tot u zeggen: Gij zult den koning van Babylon niet dienen<note n="1700">De opsomming (profeten enz.) geeft te kennen, dat onder de volken, tot wier gezanten (v. 3) hier het woord gericht wordt, een groot getal van die bedriegers werd gevonden. Trouwens waarzeggerij en geesten bezwering bloeien altijd het weligst bij heidenen en ongeloovigen.</note>.</verse>

<verse osisID="Jer.27.10"> Want logen profeteeren zij u, opdat zij u ver uit uw land brengen en u uitdrijven, en gij omkomet<note n="1701">Hebr. (ook in een handschrift der Vulgaat): ‘opdat Ik u uitdrijve, en gij omkomet’; zie op v. 15. Het onfeilbaar gevolg hunner bedriegerijen wordt voorgesteld als het doel, dat zij, zonder het te willen, nastreven. De Septuag. heeft dit niet.</note>.</verse>

<verse osisID="Jer.27.11"> Het volk echter, dat zijnen nek zal buigen onder het juk van den koning van Babylon en hem zal dienen, Ik zal het in zijn land laten, zegt de Heer, en het zal het bebouwen en daarin wonen.</verse>

<verse osisID="Jer.27.12"> Ook tot Sedecias, den koning van Juda, sprak ik naar al deze woorden, zeggende: Buigt uwe halzen onder het juk van den koning van Babylon en dient hem en zijn volk, en gijlieden zult leven<note n="1702">Buigt, in het meervoud, want de vermaning gold niet alleen Sedecias, maar zijn huis en geheel zijn volk. Sedecias moest dien goddelijken raad volgen, indien hij het heil zijns volks beoogde. Het volgende vers ontbreekt in de Septuag., en van v. 14 heeft zij alleen de laatste woorden.</note>.</verse>

<verse osisID="Jer.27.13"> Waarom zoudt gij sterven, gij en uw volk, door het zwaard en door den honger en door de pest, gelijk de Heer gesproken heeft aangaande het volk, dat den koning van Babylon niet wil dienen?</verse>

<verse osisID="Jer.27.14"> Hoort toch niet naar de woorden der profeten, die u zeggen: Gij zult den koning van Babylon niet dienen; want leugentaal spreken zij tot u.</verse>

<verse osisID="Jer.27.15"> Want Ik heb hen niet gezonden, zegt de Heer; en zij profeteeren in mijnen naam leugentaal, opdat zij u uitdrijven<note n="1703">Hebr.: ‘opdat Ik u uitdrijve’, evenals v. 10.</note>, en gij omkomet, gijlieden zoowel als de profeten, die u profeteeren.</verse>

<verse osisID="Jer.27.16"> Ook tot de priesters en tot dit volk sprak ik, zeggende: Dit zegt de Heer: Hoort toch niet naar de woorden uwer profeten, die u profeteeren, zeggende: Zie, de vaten des Heeren zullen uit Babylon terugkeeren, nu welhaast; want leugentaal profeteeren zij u<note n="1704">Uwer profeten, d.i. die, niet door Mij gezonden, om uwentwil en naar uwen zin spreken. De gouden vaten (Hebr.) ‘van het huis’ des Heeren waren door Nabuchodonosor in zijn achtste jaar met Jechonias naar Babylon gevoerd; zie v. 19, 20; vgl. IV Reg. XXIV 13. Nu welhaast, derhalve niet na de zeventig jaren van XXV 11; vgl. XXVIII 3. Dit laatste ontbreekt in de Septuag., waar in v. 17 alleen staat: ‘Ik heb hen niet gezonden’.</note>.</verse>

<verse osisID="Jer.27.17"> Hoort dan niet naar hen, maar dient den koning van Babylon, opdat gij leven moogt. Waarom zou deze stad prijsgegeven worden aan verwoesting?</verse>

<verse osisID="Jer.27.18"> En indien zij profeten zijn, en het woord des Heeren in hen is, dat zij dan verschijnen voor den Heer der heerscharen<note n="1705">Want het was de plicht van den profeet, voor het volk als middelaar bij God op te treden (vgl. Ez. XIII 5). Zij mogen dan krachtens hun ambt, dat zij voorwenden, de verdere rampen afweren.</note>, opdat de vaten, die overgebleven zijn in het huis des Heeren en in het huis des konings van Juda en in Jerusalem, niet komen naar Babylon.</verse>

<verse osisID="Jer.27.19"> Want dit zegt de Heer der heerscharen aangaande de zuilen en aangaande de zee en aangaande de onderstellen en aangaande de overige vaten, die achtergebleven zijn in deze stad<note n="1706">Zie III Reg. VII 15-30.</note>,</verse>

<verse osisID="Jer.27.20"> die Nabuchodonosor, de koning van Babylon, niet heeft medegenomen, toen hij Jechonias, den zoon van Joakim, den koning van Juda, uit Jerusalem naar Babylon wegvoerde met al de aanzienlijken van Juda en Jerusalem.</verse>

<verse osisID="Jer.27.21"> Want dit zegt de Heer der heerscharen, de God van Israël, aangaande de vaten, die overgebleven zijn in het huis des Heeren en in het huis des konings van Juda en Jerusalem:</verse>

<verse osisID="Jer.27.22"> Naar Babylon zullen zij worden heengevoerd<note n="1707">Zie de vervulling IV Reg. XXV 13.</note>, en aldaar zullen zij zijn tot den dag hunner bezoeking<note n="1708">In de gunstige beteekenis blijkens hetgeen volgt. Zie I Esdr. I 7; VI 5; VII 19. De vier laatste verzen zijn in de Septuag. veel beknopter.</note>, zegt de Heer; en Ik zal ze herwaarts doen brengen en wederom stellen in deze plaats.</verse>

</chapter>


<chapter osisID="Jer.28">
 

<title>Hoofdstuk XXVIII.</title>
<p>De valsche profeet Hananias (v. 1-11); antwoord van Jeremias (v. 12-17).</p>


<verse osisID="Jer.28.1"> En het geschiedde in datzelfde jaar, in het begin der regeering van Sedecias, den koning van Juda, in het vierde jaar, in de vijfde maand, dat Hananias, de zoon van Azur, de profeet van Gabaon, tot mij zeide in het huis des Heeren, in tegenwoordigheid van de priesters en van al het volk<note n="1709">In het begin der regeering komt slecht overeen met het vierde jaar, daar Sedecias in het geheel maar elf jaren regeerde; in de Septuag. (hoofdst. XXXV) staat het niet. Vermoedelijk is het uit XXVII 1 hier ingelascht. Hananias was van Gabaon, eene priesterstad (zie Jos. XXI 17), en was waarschijnlijk ook priester, evenals de valsche profeet Phassur; zie XX 1, 6.</note>, zeggende:</verse>

<verse osisID="Jer.28.2"> Dit zegt de Heer der heerscharen, de God van Israël: Verbrijzeld heb Ik het juk des konings van Babylon<note n="1710">Op profetische wijze vangt de bedrieger aan met Dit zegt enz. en stelt zijne voorspelling in het profetische verleden: verbrijzeld enz.; dit zou dan de vrucht zijn der samenzwering van XXVII 3.</note>.</verse>

<verse osisID="Jer.28.3"> Nog twee jaren van dagen<note n="1711">d.i. In den tijd van twee jaren; van dagen is er pleonastisch bijgevoegd. Sommigen echter meenen, dat hiermede beteekend is: twee volle jaren, dag bij dag geteld.</note>, en Ik zal naar deze plaats doen terugbrengen al de vaten van het huis des Heeren, welke Nabuchodonosor, de koning van Babylon, uit deze plaats genomen en overgebracht heeft naar Babylon.</verse>

<verse osisID="Jer.28.4"> Ook Jechonias, den zoon van Joakim, den koning van Juda, en geheel de wegvoering van Juda, hen, die in Babylon zijn gekomen, zal Ik terugbrengen naar dit oord, zegt de Heer; want verbrijzelen zal Ik het juk des konings van Babylon<note n="1712">Het tegendeel had Jeremias aangekondigd XXII 24-27; XXVII 8, 12, 16, 18. Zie over Jechonias' wegvoering IV Reg. XXIV 12.</note>.</verse>

<verse osisID="Jer.28.5"> En de profeet Jeremias sprak tot den profeet Hananias voor de oogen der priesters en voor de oogen van al het volk, dat in het huis des Heeren stond.</verse>

<verse osisID="Jer.28.6"> En de profeet Jeremias zeide: Amen, alzoo doe de Heer<note n="1713">Amen, d.i. het geschiede alzoo. Zie verder XI noot 5 voor verwezenlijken, eigenlijk ‘oprichten’. Jeremias verklaart voor zich de vervulling van Hananias' woord te wenschen.</note>; de Heer verwezenlijke uwe woorden, welke gij geprofeteerd hebt, zoodat de vaten worden teruggebracht naar het huis des Heeren en geheel de wegvoering naar dit oord uit Babylon!</verse>

<verse osisID="Jer.28.7"> Nochtans hoor<note n="1714">Septuag.: ‘hoort’ in het meervoud.</note> dit woord, dat ik spreek ten aanhooren van u en ten aanhooren van het gansche volk:</verse> 


<verse osisID="Jer.28.8"> De profeten, die vóór mij en vóór u geweest zijn van den aanvang af, ook zij profeteerden over vele landen en over groote rijken van oorlog en van jammer en van hongersnood.</verse>

<verse osisID="Jer.28.9"> De profeet, die vrede voorspeld heeft, zal, zoodra zijn woord uitkomt, erkend worden als een profeet, dien de Heer in waarheid gezonden heeft<note n="1715">Jeremias antwoordt niet onmiddellijk op de leugenbelofte van Hananias (v. 2-4), omdat God, wiens woord hij spreken moet, hem niet aanstonds het antwoord ingeeft; zie echter v. 12. Eerst geeft hij v. 8 in bedenking, dat in tegenspraak met Hananias de oude profeten, b.v. Isaias, Osee, Amos, geen voorspoed, doch allerlei jammeren over zondige landen en rijken voorspelden en derhalve met hem overeenstemmen. Daarbij voegt hij in v. 9, dat voor Hananias, die vrede of voorspoed voorspeld had, de regel gold van Deut. XVIII 22.</note>.</verse>

<verse osisID="Jer.28.10"> En de profeet Hananias nam de boei<note n="1716">Catenam, in het enkelvoud, dat hier en in v. 12 wisselt met het meervoud in XXVII 2 en hier beneden v. 13, doch zonder verschil van beteekenis; want overal is het houten juk bedoeld.</note> van den hals van den profeet Jeremias, en hij verbrak die.</verse>

<verse osisID="Jer.28.11"> En Hananias sprak ten aanschouwen van al het volk, zeggende: Dit zegt de Heer: Alzoo zal Ik het juk van Nabuchodonosor, den koning van Babylon, na twee jaren van dagen verbreken van den hals van alle volken<note n="1717">Verbreken en wegnemen van den hals enz. Door deze zinnebeeldige handeling evenals in v 2. den profeet nabootsend, wil die onbeschaamde zijne leugens van v. 2-4 bevestigen; zie verder v. 3.</note>.</verse>

<verse osisID="Jer.28.12"> En de profeet Jeremias ging zijns weegs<note n="1718">In afwachting van het antwoord des Heeren, die deze tijdelijke vernedering van zijnen dienaar toeliet.</note>. En het woord des Heeren geschiedde tot Jeremias, nadat de profeet Hananias de boei verbroken had van den hals van den profeet Jeremias, zeggende:</verse>

<verse osisID="Jer.28.13"> Ga en zeg tot Hananias: Dit zegt de Heer: Houten boeien hebt gij verbrijzeld, en in plaats daarvan zult gij ijzeren boeien maken<note n="1719">M.a.w. door uwe verleidende beloften zijt gij de oorzaak, dat, in plaats van het draaglijke juk eener vrijwillige onderwerping, het harde en onbreekbare juk der ballingschap, na een gruwelijken oorlog, aan koning en volk zal worden opgelegd; vgl. Deut. XXVIII 48. Naar de Septuag. (‘Ik zal maken’) zal God zelf dat ijzeren juk smeden.</note>.</verse>

<verse osisID="Jer.28.14"> Want dit zegt de Heer der heerscharen, de God van Israël: Een ijzeren juk heb Ik op den hals van al die volken gelegd, opdat zij Nabuchodonosor, den koning van Babylon, dienen; en zij zullen hem dienen; bovendien ook de wilde dieren der aarde heb Ik hem gegeven<note n="1720">Al die volken, in XXV 9 aangeduid. Zie verder XXVII 6. De laatste woorden en... dienen enz. staan niet in de Septuag.</note>.</verse>

<verse osisID="Jer.28.15"> En de profeet Jeremias zeide tot den profeet Hananias: Hoor, Hananias, de Heer heeft u niet gezonden, en gij, gij hebt dit volk vertrouwen doen stellen in leugen!</verse>

<verse osisID="Jer.28.16"> Daarom zegt dit de Heer: Zie, Ik zal u wegzenden van het aanschijn der aarde: dit jaar zult gij sterven; want tegen den Heer hebt gij gesproken<note n="1721">Ik zal u, die voorgeeft door Mij te zijn gezonden, inderdaad zenden! Sterven naar het vonnis van Deut. XIII 1-5; XVIII 20. Hebr.: ‘want afval hebt gij gepredikt tegen den Heer’; de Septuag. heeft deze woorden niet.</note>.</verse>

<verse osisID="Jer.28.17"> En de profeet Hananias stierf in datzelfde jaar, in de zevende maand<note n="1722">In de tweede maand na zijne leugenprofetie, zie v. 1.</note>.</verse>

</chapter>


<chapter osisID="Jer.29">
 

<title>Hoofdstuk XXIX.</title>
<p>Twee brieven van Jeremias aan de ballingen in Babylon: in den eersten (v. 1-23) vermaant hij hen te berusten in den wil van God en zich voor zeventig jaren aldaar te vestigen (v. 1-14), voorspelt hij het treurig lot der in Juda achtergeblevenen (v. 15-19) en bestraft hij twee valsche profeten (v. 20-23). De tweede brief (v. 24-32) is gericht tegen zekeren Semeias, die van Babylon uit den profeet had aangeklaagd.</p>


<verse osisID="Jer.29.1"> En dit zijn de woorden van den brief<note n="1723">Eigenlijk: ‘van het boek’, doch het Hebr. ‘sepher’ beteekent elk geschrift, hier eenen brief.</note>, dien Jeremias, de profeet, uit Jerusalem zond aan de overblijfselen van de oudsten der wegvoering en aan de priesters en aan de profeten en aan al het volk, dat Nabuchodonosor van Jerusalem had weggevoerd naar Babylon<note n="1724">De oudsten zijn de overheidspersonen (zie XXVI 17); want ook in de ballingschap had Israël zijn eigen rechters en bestuurders; zie Dan. XIII 5. Hunne overblijfselen (de Septuag. - hoofdst. XXXVI - heeft dit niet) zijn degenen, die nog in leven waren; want sommigen waren op de heenreis naar Babel, anderen in de ballingschap gestorven. Naar de Septuag. zijn de ‘valsche’ profeten bedoeld. De in v. 2 volgende tusschenzin is eene nadere tijdsbepaling; reeds vroeger had Nabuchodonosor Judeërs naar Babylon weggevoerd; zie Dan. I 1 volg.</note> -</verse> 


<verse osisID="Jer.29.2"> nadat koning Jechonias was heengetogen, alsook de vorstin en de hofbeambten en de vorsten van Juda en Jerusalem en de handwerksman en de inzetter uit Jerusalem<note n="1725">De vorstin is de moeder van Jechonias; zie XIII 18. De hofbeambten en (met verklarende beteekenis, te weten:) de vorsten. Zie verder XXIV 1; vgl. IV Reg. XXIV 12-16.</note> -</verse>

<verse osisID="Jer.29.3"> door de hand van Elasa, den zoon van Saphan, en van Gamarias, den zoon van Helcias, die Sedecias, de koning van Juda, naar Babylon zond tot Nabuchodonosor, den koning van Babylon<note n="1726">Eerst worden de overbrengers der brieven genoemd: door de hand ziet terug op zond in v. 1. Sedecias zond deze twee, overigens onbekende, gezanten waarschijnlijk om den koning van Babel zijne hulde te bewijzen. Vgl. LI 59, waar van een ander gezantschap sprake is. - Thans volgt tot v. 23 de eerste brief.</note>, zeggende:</verse>

<verse osisID="Jer.29.4"> Dit zegt de Heer der heerscharen, de God van Israël, tot de geheele wegvoering, die Ik van Jerusalem heb weggevoerd naar Babylon:</verse>

<verse osisID="Jer.29.5"> Bouwt huizen en bewoont ze, en plant hoven en eet de vrucht er van.</verse>

<verse osisID="Jer.29.6"> Neemt vrouwen en gewint zonen en dochters; en geeft aan uwe zonen vrouwen, en geeft uwe dochters aan mannen, en dat zij zonen en dochters baren; en vermenigvuldigt u aldaar en wordt niet klein in getal.</verse>

<verse osisID="Jer.29.7"> En betracht den vrede der stad, werwaarts Ik u heb doen wegvoeren; en bidt voor haar tot den Heer; want in haren vrede zal vrede zijn voor u<note n="1727">M.a.w. beschouwt het land der ballingschap als een nieuw vaderland en laat alle ijdele verwachting op een spoedigen terugkeer varen. Want in haren vrede enz., d.i. van de welvaart van dat land hangt uw welzijn af.</note>.</verse>

<verse osisID="Jer.29.8"> Dit toch zegt de Heer der heerscharen, de God van Israël: Laat u niet misleiden door uwe profeten, die in uw midden zijn, noch door uwe waarzeggers; en geeft geen gehoor aan uwe droomen, die gij droomt<note n="1728">Zie XXVII 9. Hebr.: ‘die gij laat droomen’, en die daarom uwe droomen zijn, door u vooruitbesteld en betaald, om wat gij wenscht te doen aankondigen.</note>.</verse> 


<verse osisID="Jer.29.9"> Want valschelijk profeteeren zij u in mijnen naam; en Ik heb hen niet gezonden, zegt de Heer.</verse>

<verse osisID="Jer.29.10"> Want dit zegt de Heer: Wanneer aan Babylon de zeventig jaren in vervulling beginnen te gaan<note n="1729">Hebr. ‘Eerst als voor Babel de zeventig jaren zijn vol geworden, zal Ik’ enz.; zie over dit vroeger aangekondigde, toen reeds loopende tijdperk van zeventig jaren XXV noot 13.</note>, zal Ik ulieden bezoeken; en Ik zal mijn goed woord aangaande u gestand doen, zoodat Ik u zal terugvoeren naar dit oord.</verse>

<verse osisID="Jer.29.11"> Ik toch ken de gedachten, die Ik aangaande u koester, zegt de Heer, gedachten des vredes en niet des onheils, opdat Ik u uitkomst geve en verwachting<note n="1730">De gedachten des vredes, welke God kent, d.i. immer in zijnen geest houdt, betreffen het voor Israël heilrijke raadsbesluit aangaande de herstelling. Dit ook is de bedoelde uitkomst, welke door het bijgevoegde verwachting nader bepaald wordt als een hoopvolle uitkomst; zie v. 14 en vgl. XXXI 17. Patientia beteekent in de Vulgaat soms ‘verwachting’.</note>.</verse>

<verse osisID="Jer.29.12"> En gij zult Mij aanroepen, en gij zult gaan en tot Mij bidden<note n="1731">Gaan en bidden (in de Septuag. weggelaten) hooren bijeen. De zin is: gij zult ter aanbidding samenkomen.</note>, en Ik zal u verhooren.</verse>

<verse osisID="Jer.29.13"> Gij zult Mij zoeken en vinden, als gij Mij zoekt met geheel uw hart<note n="1732">Zie Deut. IV 29, 30.</note>.</verse>

<verse osisID="Jer.29.14"> En Ik zal Mij door u laten vinden, zegt de Heer; en Ik zal uwe gevangenschap terugvoeren, en Ik zal u verzamelen uit alle volken en uit alle oorden, werwaarts Ik u heb uitgedreven, zegt de Heer; en Ik zal u doen terugkeeren uit het oord, werwaarts Ik u heb doen wegvoeren<note n="1733">De Septuag. heeft alleen den aanhef van het vers: ‘Ik zal Mij aan u doen zien’; al het overige, aan Deut. XXX 3-5 ontleend, ontbreekt daar. Vgl. Jer. XXIII 3.</note>.</verse>

<verse osisID="Jer.29.15"> Omdat gij gezegd hebt: De Heer heeft ons profeten verwekt in Babylon<note n="1734">Het Hebr. kan men vertalen: ‘Als gij zegt: De Heer heeft ons profeten verwekt naar Babel’ m.a.w. de Heer, die in Jerusalem zich pleegt te openbaren, heeft ditmaal zijne profeten naar Babel gezonden. De valsche profeten, die in Babel met deze woorden hunne zending wilden staven, grondden, naar het schijnt, hunne voorspelling van een spoedigen terugkeer op het voortbestaan van David's huis (in Sedecias) en van de stad Jerusalem. Daarom richt Jeremias, alvorens in v 21 op hun beweren (‘ala gij zegt’ enz.) te antwoorden, eerst het woord in v. 16 tot den koning Sedecias en de overgebleven Jerusalemmers, kondigt hun in v. 17, 18 allerlei jammer aan en geeft daarvan de reden op in v. 19. - In de Septuagint ontbreken de verzen 16-20 en sluit v. 21, waar de valsche profeten met name worden opgevoerd, onmiddellijk en in goeden samenhang aan v. 15. Wellicht zijn die verzen daar weggelaten, omdat zij eene bijna letterlijke herhaling zijn van XXIV 8-10.</note>;</verse> 


<verse osisID="Jer.29.16"> voorwaar, dit zegt de Heer aangaande den koning, die op den troon van David gezeten is, en aangaande al het volk, dat in deze stad woont, aangaande uwe broeders, die niet met ulieden in de ballingschap zijn heengegaan;</verse>

<verse osisID="Jer.29.17"> dit zegt de Heer der heerscharen: Zie, Ik zal onder hen het zwaard zenden en den honger en de pest, en Ik zal hen maken als slechte vijgen, die niet gegeten kunnen worden, omdat zij zeer slecht zijn<note n="1735">Zie XXVII 8 en het profetisch gezicht van XXIV 2 volg., 8, 10.</note>;</verse>

<verse osisID="Jer.29.18"> en Ik zal hen achtervolgen met het zwaard en met den honger en met de pest; en Ik zal hen prijsgeven ter mishandeling aan al de koninkrijken der aarde, tot een vloek en tot ontzetting en tot gesis en tot smaad voor al de volken, onder welke Ik hen heb uitgedreven<note n="1736">Zie XXIV 9, 10.</note>;</verse>

<verse osisID="Jer.29.19"> omdat zij niet gehoord hebben naar mijne woorden, zegt de Heer, welke Ik tot hen door mijne dienstknechten, de profeten, gezonden heb, in den nacht opstaande en zendende, zonder dat gij hoordet, zegt de Heer<note n="1737">Zie XXVI 5.</note>.</verse>

<verse osisID="Jer.29.20"> Gij derhalve, hoort naar het woord des Heeren, gij, de geheele wegvoering, die Ik van Jerusalem heb weggezonden naar Babylon<note n="1738">Na de aankondiging der straf aan de achtergeblevenen in Juda (v. 16-19) waarschuwt de profeet de ballingen tegen de valsche profeten en antwoordt hij op dezer bewering van v. 15.</note>!</verse>

<verse osisID="Jer.29.21"> Dit zegt de Heer der heerscharen, de God van Israël, aangaande Achab, den zoon van Colias, en aangaande Sedecias, den zoon van Maäsias, die ulieden in mijnen naam leugentaal profeteeren<note n="1739">Deze twee valsche profeten zijn overigens onbekend.</note>: Zie, Ik zal hen overleveren in de handen van Nabuchodonosor, den koning van Babylon, en hij zal hen slaan voor uwe oogen.</verse>

<verse osisID="Jer.29.22"> En aan hen zal een vloek ontleend worden voor de geheele wegvoering van Juda, die in Babylon is, en men zal zeggen: U make de Heer als Sedecias en als Achab, die de koning van Babylon geroosterd heeft in het vuur<note n="1740">Gelijk de in Juda achtergeblevenen tot een vloek zullen worden voor de volken (XXIV 9; XXIX 18), zoo inzonderheid die twee volksleiders voor de ballingen (zie het tegenovergestelde Gen. XLVIII 20). Want zoo gruwelijk zal hunne doodstraf zijn, dat zij tot eene spreekwoordelijke uitdrukking zal worden onder hen. Levend verbrand worden was eene in Babylon niet ongebruikelijke doodstraf; zie Dan. III 6.</note>;</verse>

<verse osisID="Jer.29.23"> omdat zij dwaasheid in Israël gepleegd en overspel bedreven hebhen met de vrouwen hunner vrienden en leugentaal gesproken hebben in mijnen naam, welke Ik hun niet gelast heb<note n="1741">Voor dwaasheid staat in den grondtekst hetzelfde woord, dat Gen. XXXIV 7 voor ontucht wordt gebezigd. Dit beteekent het ook hier, blijkens hetgeen volgt: en (met verklarenden zin, te weten) overspel enz. Wat de Chaldeeuwsche koning hun zou doen ondergaan voor hunnen opstand tegen zijn gezag, zou voor God de straf zijn van hunne ontucht en leugenprofetie.</note>. Ik ben rechter en getuige, zegt de Heer<note n="1742">Hebr.: ‘Ik weet het en ben getuige’, d.i. Ik ken hunne zonden en geef er getuigenis van om u tegen hen te waarschuwen.</note>!</verse>

<verse osisID="Jer.29.24"> En tot Semeïas, den Nehelamiet, zult gij zeggen:</verse>

<verse osisID="Jer.29.25"> Dit zegt de Heer der heerscharen, de God van Israël: Omdat gij in uwen naam brieven hebt gezonden aan al het volk, dat te Jerusalem is, alsmede aan Sophonias, den zoon van Maäsias, den priester, en aan al de priesters, zeggende<note n="1743">Wat Jeremias tot Semeïas, een overigens onbekenden valschen profeet te Babylon, moet zeggen (v. 24) of liever aan hem schrijven, bijgevolg zijn tweede brief, volgt na v. 25 eerst in v. 31-32. Eerst deelt hij (v. 26-28) den inhoud mede van de brieven (het meervoud libros wordt door de Hebreërs ook van een enkelen brief gezegd; zie v. 29 en vgl. IV Reg. X 1; XIX 14; XX 12), waarmede die valsche profeet in eigen naam, d.i. zonder eenig gezag, het in v. 4-23 voorafgaand schrijven van Jeremias had beantwoord. Zie over Sophonias XXI noot 2.</note>:</verse>

<verse osisID="Jer.29.26"> De Heer heeft u tot priester aangesteld in plaats van den priester Joïada, opdat gij overste zijn zoudt in het huis des Heeren tegenover elkeen, die een geestdrij- ver is en profeteert, ten einde hem in den stok en in den kerker te zetten<note n="1744">Semeïas richt het woord tot den in v. 25 genoemden Sophonias. Deze bekleedde thans het ambt van overste, dat XX 1 door Phassur werd bediend. Joïada wordt hier vermeld als een zijner beroemde voorgangers; volgens anderen echter is hiermede de groote hoogepriester bedoeld, die volgens IV Reg. XI 18 de tempelwacht had ingesteld en daarom als de eerste overste kon gelden. Voor een geestdrijver of een krankzinnige, tegen wien Sophonias krachtens zijn ambt moest optreden, hield die briefschrijver den profeet Jeremias; vgl. IV Reg. IX 11. In den stok, zie XX noot 1.</note>.</verse>

<verse osisID="Jer.29.27"> En nu, waarom hebt gij Jeremias van Anathoth niet bestraft, die aan ulieden profeteert?</verse>

<verse osisID="Jer.29.28"> Want hij heeft bovendien naar Babylon tot ons gezonden, zeggende: Het is van langen duur; bouwt huizen en bewoont ze, en plant hoven en eet de vruchten er van<note n="1745">Want, omdat gij hem bij u in Jerusalem niet bestraft, durft hij zelfs dreigbrieven zenden naar Babylon. Semeïas bedoelt blijkbaar den brief van Jeremias, welks eerste woorden hij aanhaalt; zie v. 5, 6.</note>.</verse>

<verse osisID="Jer.29.29"> De priester Sophonias las dan dezen brief voor ten aanhooren van den profeet Jeremias<note n="1746">Met welke bedoeling hij dien aan Jeremias voorlas, wordt niet gezegd. Waarschijnlijk om hem van het drijven der valsche profeten in Babylon te verwittigen; want naar XXI 1 en XXXVII 3 was de verhouding tusschen Sophonias en den profeet niet onvriendelijk.</note>.</verse>

<verse osisID="Jer.29.30"> En het woord des Heeren<note n="1747">Het in v. 25 aangekondigde woord.</note> geschiedde tot Jeremias, zeggende:</verse>

<verse osisID="Jer.29.31"> Zend tot de geheele wegvoering, zeggende: Dit zegt de Heer aangaande Semeïas, den Nehelamiet: Omdat Semeïas aan ulieden geprofeteerd heeft, en Ik hem niet heb gezonden, en hij u vertrouwen heeft doen stellen in leugen,</verse>

<verse osisID="Jer.29.32"> daarom zegt dit de Heer: Zie, Ik zal bezoeking brengen over Semeïas, den Nehelamiet, en over zijn zaad; uit hem zal er niemand zijn, die in het midden van dit volk woont, en hij zal het goede niet zien, dat Ik aan mijn volk doen zal, zegt de Heer; want hij heeft afval gepredikt tegen den Heer<note n="1748">Uit hem zal er niemand zijn enz., d.i. hij zal geene nakomelingen hebben, want zijn geslacht zal worden uitgeroeid. Hij zal noch in zijn persoon noch in zijn nageslacht het in v. 10 beloofde goed zien of genieten. Want hij heeft afval enz., zie XXVIII noot 13; ook hier ontbreekt dit laatste in de Septuag.</note>.</verse>

</chapter>


<chapter osisID="Jer.30"> 
 

<title>Hoofdstuk XXX.</title>
<p>Aankondiging van Israël's heerlijke toekomst (XXX-XXXI). Inleiding (v. 1-3). Uit de verdrukking volgt de verlossing, welke door de herstelling van het Rijk Gods onder het bestuur van den tweeden David wordt voltooid (v. 4-11). De ongeneeslijke wonde van Israël en zijne genezing door God, die volk en stad herstellen en den Messias, den priester-koning, zenden zal (v. 12-22). De storm van 's Heeren gramschap (v. 23-24).</p>


<verse osisID="Jer.30.1"> Dit is het woord, hetwelk van den Heer tot Jeremias geschiedde, zeggende:</verse>

<verse osisID="Jer.30.2"> Dit zegt de Heer, de God van Israël, zeggende: Schrijf u al de woorden, welke Ik tot u gesproken heb, in een boek<note n="1749">Al de woorden zijn de in XXX en XXXI vervatte troostwoorden. De meeste uitleggers houden deze twee hoofdstukken voor nagenoeg gelijktijdig met XXXII 1 volg.</note>.</verse>

<verse osisID="Jer.30.3"> Want zie, de dagen komen, zegt de Heer, en terugvoeren zal Ik de wegvoering van mijn volk Israël en Juda<note n="1750">Convertam conversionem is de vertaling van dezelfde Hebr. uitdrukking, welke XXIX 14 door reducam captivitatem werd overgezet. Israël en Juda zijn het geheele volk: vgl. III 12, 18.</note>, zegt de Heer; en Ik zal hen terugvoeren naar het land, dat Ik gegeven heb aan hunne vaderen; en zij zullen het bezitten.</verse>

<verse osisID="Jer.30.4"> En dit zijn de woorden, welke de Heer gesproken heeft aangaande Israël en aangaande Juda<note n="1751">Elk troostwoord begint met eene herinnering aan het gericht, dat aan de verlossing voorafgaat. Zie v. 5-7, 12-15, 23-24; XXXI 15.</note>.</verse>

<verse osisID="Jer.30.5"> Want dit zegt de Heer: Eene stem der verschrikking hebben wij gehoord<note n="1752">Eene stem, te weten het krijgsgetier der vijandelijke legers tegen Babylon. Vgl. Is. XIII 4 volg. Naar de Septuag. (hoofdst. XXXVII): ‘hoort eene stem’ enz.</note>; angst en geen vrede is er!</verse>

<verse osisID="Jer.30.6"> Vraagt en ziet, of een mannelijk persoon baart! Waarom dan zag ik elken man met de hand op zijne lende gelijk eene barende, en zijn alle aangezichten veranderd in kopergroen<note n="1753">Vgl. Is. XIII 8. In kopergroen, een gevolg van den schrik, die het bloed doet stollen. Vgl. Joël II 6.</note>?</verse>

<verse osisID="Jer.30.7"> Wee, want groot is die dag, en zijns gelijke is er niet; en een tijd van verdrukking is het voor Jacob, en hij zal daaruit gered worden<note n="1754">Vgl. Joël II 2, 11. Bedoeld is naar v. 8 de dag des gerichts over Babel, die ook voor het aldaar in ballingschap zijnde Jacob een tijd van verdrukking zijn zal; maar door de weeën des gerichts zal de verlossing geschieden.</note>!</verse> 


<verse osisID="Jer.30.8"> En het zal zijn te dien dage, zegt de Heer der heerscharen, verbrijzelen zal Ik zijn juk van uwen hals, en zijne banden zal Ik vaneenscheuren, en niet meer zullen vreemden hem dienstbaar maken<note n="1755">Zijn juk is het door de Chaldeën aan Jacob opgelegde juk. Vgl. XXVII 2 volg.; XXVIII 14.</note>.</verse>

<verse osisID="Jer.30.9"> Maar dienen zullen zij den Heer, hunnen God, en David, hunnen koning, dien Ik hun verwekken zal<note n="1756">Deze David is de Messias, de aan David beloofde zoon (II Reg. VII 12-16). Vgl. Osee III 5; Jer. XXIII 5; Ez. XXXIV 23; XXXVII 24. Naar de wijze der profeten gaat Jeremias van de tijdelijke verlossing (v. 8) onmiddellijk over tot de voltooiing der verlossing door den Messias.</note>.</verse>

<verse osisID="Jer.30.10"> Gij dan, vrees niet, mijn dienstknecht Jacob, zegt de Heer, en versaag niet, o Israël<note n="1757">Eene navolging van Is. XLIII 1; XLIV 2.</note>! Want zie, Ik, Ik zal u verlossen uit het verre land en uw zaad uit het land hunner gevangenschap; en Jacob zal terugkeeren en rust genieten en overvloed hebben aan alle goed; en niemand zal er zijn, voor wien hij vreest.</verse>

<verse osisID="Jer.30.11"> Want Ik, Ik ben met u, zegt de Heer, om u te verlossen; want Ik zal eindverdelging brengen over alle volken, onder welke Ik u verstrooid heb; maar over u zal Ik geen eindverdelging brengen; doch Ik zal u tuchtigen naar billijkheid, opdat gij u niet voor schuldeloos houdt<note n="1758">Zie IV 27; V 18. Naar billijkheid of naar den maatstaf des rechts; vgl. X 24. Opdat gij u niet enz., Hebr.: ‘en zuiverend zal Ik u niet zuiver maken’; zie Exod. XXXIV noot 6; vgl. Nah. I 3. - In de Septuagint ontbreken v. 10 en 11. - De gedachte, in v. 11 uitgesproken, wordt v. 12-17 uitgewerkt. Het volk wordt hier toegesproken als eene vrouw, die door toegebrachte slagen jammerlijk is verwond en gekneusd, maar die door de hand, welke haar geslagen heeft, genezen zal worden.</note>.</verse>

<verse osisID="Jer.30.12"> Want dit zegt de Heer: Ongeneeslijk is uwe wonde, allerergst uwe plaag<note n="1759">Zie X 19; XV 18.</note>.</verse>

<verse osisID="Jer.30.13"> Niemand is er, die uwe rechtzaak richt, om te verbinden; bij geneesmiddelen vindt gij geen baat<note n="1760">De zin is: Niemand bekommert zich om uw droevigen toestand; wat door twee beelden, een aan het recht en een aan de heelkunde ontleend, wordt voorgesteld. De nieuweren vertalen het Hebr.: ‘Niemand is er, die uwe rechtzaak richt; voor de wonde hebt gij geen geneesmiddelen tot heeling’. Vgl. Is. I 6.</note>.</verse> 


<verse osisID="Jer.30.14"> Al uwe minnaars hebben u vergeten en vragen niet naar u; want met eens vijands slag heb Ik u geslagen bij wreede tuchtiging, om de menigte uwer ongerechtigheid, (omdat) uwe zonden geweldig zijn geworden<note n="1761">Ook uwe minnaars, uwe vroegere bondgenooten (zie XXII 20, 22), hebben u in den nood verlaten en zouden toch niets vermogen tegen den Almachtige, die als een vijand u geslagen en naar uwe boosheid u getuchtigd heeft.</note>.</verse>

<verse osisID="Jer.30.15"> Wat schreit gij over uwe wonde? Ongeneeslijk is uw smart<note n="1762">Uwe wonde, contritio, Hebr. ‘sjeber’, dat in v. 12 door ‘fractura’ vertaald werd. - Dit eerste halfvers ontbreekt in de Septuag. en wat volgt staat daar verkeerdelijk midden in v. 16.</note>. Om de menigte uwer ongerechtigheid en om uwe geweldige zonden heb Ik aan u aldus gedaan.</verse>

<verse osisID="Jer.30.16"> Daarom zullen allen, die u verslinden, verslonden worden; en al uwe vijanden zullen in gevangenschap worden gevoerd; en die u plunderen, zullen geplunderd worden, en al uwe beroovers zal Ik ter berooving geven<note n="1763">Daarom, te weten (zie v. 15b) omdat het de rechtvaardige God is, die wegens Israël's zonden aan Israël's vijanden den vrijen teugel laat, doch die te zijnen tijde die mishandeling op de verdrukkers zal wreken volgens den II 3 gestelden regel. Hiermede gaat de profeet over tot de aankondiging der verlossing. Zie verder XXII 22; vgl. Is. XXXIII 1.</note>.</verse>

<verse osisID="Jer.30.17"> Want Ik zal u heeling doen geworden, en van uwe wonden zal Ik u genezen, zegt de Heer. Want de verstootene noemden zij u, o Sion! Zij, zij had niemand, die zich om haar bekommerde<note n="1764">Zie VIII 22. Het tweede want geeft de reden, waarom de Heer, die alleen haar kon genezen, dit ook werkelijk doen zal: uwe vijanden noemden u schimpend de door Jehova, haren man, verstooten en door allen verlaten vrouw en behandelden u ook als zoodanig. Dit wekte Jehova's ijverzucht; zie Exod. XIX 5.</note>.</verse>

<verse osisID="Jer.30.18"> Dit zegt de Heer: Zie Ik, Ik zal de wegvoering der tenten van Jacob terugvoeren, en over zijne woningen zal Ik Mij ontfermen; en de stad zal gebouwd worden op hare hoogte, en de tempel zal naar zijnen trant worden gegrondvest<note n="1765">De Heer verklaart, waarin die genezing bestaan zal. Convertam conversionem, zie noot 2. Tenten is eensluidend met woningen; beide zijn overdrachtelijk gebezigd voor Sion's bewoners, die hunne huizen en de stad op hare hoogte, d.i. op Sion, zullen herbouwen. Ook de tempel, volgens de nieuweren het koninklijk paleis, zal naar zijnen trant, d.i. overeenkomstig zijn vroegeren luister, door hen herbouwd worden. Vgl. Is. LXI 4.</note>.</verse> 


<verse osisID="Jer.30.19"> En uit deze zal lofgezang opgaan en geschal van spelenden<note n="1766">Uit deze, d.i. uit stad en tempel, zal het geschal opgaan van hen, die zich in hunne welvaart op allerlei speeltuigen verlustigen; het tegendeel van XVIII 22. - Het laatste verslid Ik zal hen heerlijk enz. staat niet in de Septuag.</note>; en Ik zal hen vermenigvuldigen, en zij zullen niet verminderen; en Ik zal hen heerlijk maken, en zij zullen niet afnemen.</verse>

<verse osisID="Jer.30.20"> En zijne kinderen zullen zijn als in den beginne, en zijne gemeente zal voor mijn aangezicht standhouden<note n="1767">Zijne kinderen, die van Jacob (v. 18), zullen gelukkig zijn (Hebr.) ‘als voorheen’, ten tijde van David en Salomon; vgl. Mich. IV 4; VII 14. Zijne gemeente, d.i. het volk als een geordend geheel beschouwd, zal niet meer door verstrooiing verspreid worden. Want het nieuwe Rijk Gods is om zijne heiligheid onvergankelijk.</note>; en Ik zal bezoeking brengen over allen, die hem verdrukken.</verse>

<verse osisID="Jer.30.21"> En zijn aanvoerder zal uit hem zijn, en de vorst zal uit zijn midden voortkomen; en Ik zal hem doen toetreden, en hij zal tot Mij naderen. Wie toch is hij, die er zijn hart op zet om tot Mij te naderen, zegt de Heer<note n="1768">De aanvoerder en de vorst is de tweede David, de Messias (zie XXIII 5; XXX 9), die uit hem, d.i. uit Jacob (v. 18) of uit het volk, voortgekomen, over het volk heerschen zal, zoodat Israël dan niet meer onder vreemde heerschappij zal zijn. Deze koning zal tevens tot priester door God zijn aangesteld. Dit toch wordt beteekend door Ik zal hem doen toetreden, Hebr. ‘hikrieb’; zie Num. XVI 5, waar hetzelfde Hebr. woord gebezigd wordt om de goddelijke aanstelling tot het priesterschap te beteekenen. Als priester en middelaar zal de Messias (gelijk Moses Exod. XXIV 2) tot Mij in innige gemeenschap naderen. De vraag wie toch dient ter bevestiging, dat zonder goddelijke roeping niemand in zoo innige gemeenschap tot God kan naderen. Vgl. Ps. CIX 4; Zach. VI 13.</note>?</verse>

<verse osisID="Jer.30.22"> En gijlieden zult Mij ten volk zijn, en Ik zal u ten God zijn<note n="1769">Dit vers ontbreekt in de Septuagint.</note>.</verse>

<verse osisID="Jer.30.23"> Zie, de orkaan des Heeren, de toorn, die uitvaart, de storm, die losbarst: op het hoofd der goddeloozen zal hij rusten.</verse>

<verse osisID="Jer.30.24"> Niet afwenden zal de Heer den toorn der verbolgenheid, totdat Hij de gedachte zijns harten doen zal en volvoeren; aan het einde der dagen zult gij het begrijpen<note n="1770">De twee laatste verzen zijn het begin eener nieuwe strophe, welke in XXXI 1 volg. wordt voortgezet. Wederom vangt zij aan met de herinnering aan Gods verbolgenheid tegen het zondige volk. Zie XXIII 19-20.</note>.</verse>

</chapter>


<chapter osisID="Jer.31"> 
 

<title>Hoofdstuk XXXI.</title><p>Vervolg. De verlossing zoowel van Israël als van Juda (v. 1-14). Vertroosting van Rachel door het heil, dat de Messias aan hare kinderen bereidt (v. 15-26). Vemenigvuldiging van het volk Gods en volmaaktheid van het Nieuwe Verbond (v. 27-34). Onvergankelijkheid van het volk Gods, uitbreiding en heiligheid van het nieuwe Jerusalem (v. 35-40).</p>


<verse osisID="Jer.31.1"> Te dien tijde, zegt de Heer, zal Ik aan al de geslachten van Israël ten God zijn, en zij zullen Mij ten volk zijn<note n="1771">Te dien tijde (zie XXX 24b), d.i. in het tijdperk van den Messias. Aan al de geslachten, d.i. aan het geheele volk, Israël en Juda, dat wederom in één Rijk vereenigd wordt met Sion (zie v. 6) tot middelpunt. Vgl. XXX 17, 22.</note>.</verse>

<verse osisID="Jer.31.2"> Dit zegt de Heer: Het volk, dat van het zwaard was overgebleven, heeft genade gevonden in de woestijn; Israël zal opgaan naar zijne rustplaats<note n="1772">De profeet vergelijkt de wederaanneming des volks bij die hunner voorvaderen na den uittocht uit Egypte en noemt daarom de plaats der begenadiging, te weten het land der ballingschap, evenals Osee II 14, de woestijn. Het volk enz. beteekent de nog overige ballingen, zie LI 50; heeft gevonden is een profetisch verleden. Israël zal opgaan enz., naar den grondtekst wekt als het ware God zich zelven op om Israël naar zijne rustplaats te brengen.</note>.</verse>

<verse osisID="Jer.31.3"> Van verre is de Heer mij verschenen. En met eeuwige liefde heb Ik u liefgehad, daarom heb Ik u aangetrokken in ontferming<note n="1773">Eerst spreekt de profeet namens het volk: Van verre, d.i. uit Jerusalem (zie LI 50), alwaar Jehova troont (Ps. XIII 7), vertoont zich aan zijnen geest Gods goedgunstig gelaat. Daarop antwoordt God, dat Hij hen heeft liefgehad met eeuwige liefde, d.i. met eene liefde, die sinds onheuglijke tijden (van den uittocht uit Egypte of het verbond op Sinaï af) aanving (zie II 2) en onafgebroken bleef, want (Hebr.): ‘daarom liet Ik voor u (mijne) goedgunstigheid voortduren’. De Vulgaat legt meer den nadruk op Gods voorkomende liefde uit louter genade.</note>.</verse>

<verse osisID="Jer.31.4"> En wederom zal Ik u opbouwen, en opgebouwd zult gij worden, o jonkvrouw Israël! Nog zult gij u sieren met uwe pauken en uitgaan in den rei der spelenden<note n="1774">Ik zal u opbouwen, d.i. u doen aanwassen en u bestendige welvaart schenken. - Kleine handpauken werden door jonkvrouwen aan de vingers vastgehecht. Spelenden op allerlei speeltuig zijn bedoeld.</note>.</verse>

<verse osisID="Jer.31.5"> Nog zult gij wijngaarden planten op de bergen van Samaria; de planters zullen planten en totdat de tijd gekomen is, geen druiven inzamelen<note n="1775">De bergachtige omstreken van Samaria waren vruchtbaar aan wijn; zie Is. XXVIII 1. De hoofdstad van het vroegere rijk Israël wordt vermeld om de tien stammen, aan welke eveneens verlossing beloofd wordt; zie III 12. - De Vulgaat geeft eene omschrijvende vertaling van het Hebr.: ‘de planters zullen planten en ontwijden’. Dit laatste doelt op Lev. XIX 23-25; te weten de vruchten der drie eerste jaren werden niet ingezameld, die van het vierde jaar aan God toegewijd, die van het vijfde ‘ontwijd’, d.i. tot gemeen gebruik bestemd; vgl. Deut. XX 6. Dit nu zullen de planters door Gods zegen beleven; zie Deut. XXVIII 30, waar het tegendeel als straf bedreigd wordt.</note>.</verse> 


<verse osisID="Jer.31.6"> Want er zal een dag zijn, waarop de wachters op het gebergte van Ephraïm roepen: Maakt u op en laat ons opgaan naar Sion, tot den Heer, onzen God<note n="1776">Wachters, op hooge wachtposten geplaatst, zullen de feesten plechtig aankondigen. De uitdrukking schijnt ontleend aan de wachters te Sion, die de verschijning der nieuwe maan om de hiervan afhankelijke feesten moesten gadeslaan. Op het gebergte van Ephraïm, want ook de bewoners van het noordelijk rijk zullen op de feestdagen ter aanbidding opgaan naar Sion, het middelpunt van het hereenigde Rijk Gods.</note>.</verse>

<verse osisID="Jer.31.7"> Want dit zegt de Heer: Juicht in blijdschap Jacob toe en jubelt het hoofd der volken tegen, galmt het uit en zingt en zegt: Geef heil, o Heer, aan uw volk, aan de overblijfselen van Israël<note n="1777">Jacob is het hoofd der volken (zie II 3) om zijne uitverkiezing (zie Deut. IV 7 volg.; XXVI 19) en om zijne bestemming; zie Is. II 3; XIV 1. Geef heil is de Hebr. geluk- en zegenwensch, het Hosanna van Ps. CXVII 25; Matth. XXI 9. Overblijfselen, zie IV 27; V 18.</note>!</verse>

<verse osisID="Jer.31.8"> Zie, Ik, Ik zal hen herwaarts voeren uit het land van het noorden, en Ik zal hen verzamelen van de uiteinden der aarde; en onder hen zullen blinden en kreupelen zijn, zwangeren en barenden te gader, een groote schaar van herwaarts terugkeerenden<note n="1778">Het land van het noorden is naar III 18 het land der ballingschap voor beide volken, Israël en Juda. Gods liefderijke zorg toont zich inzonderheid hierin, dat Hij ook blinden enz. niet achterlaat, maar allen in staat stelt naar het vaderland terug te keeren.</note>.</verse>

<verse osisID="Jer.31.9"> In geween zullen zij komen, en in ontferming zal Ik hen terugvoeren; en Ik zal hen herwaarts voeren langs waterstroomen op een rechten weg, en zij zullen daarop niet struikelen; want Ik ben voor Israël een vader geworden, en Ephraïm is mijn eerstgeborene<note n="1779">In geween van berouw en blijdschap; in ontferming, Hebr.: ‘met smeekgebeden’, d.i. terwijl zij veel en vurig bidden. Langs waterstroomen, zie Is. XLIX 10. Ephraïm, het noordelijk rijk, was het meest verstooten, werd dus door de herstelling het meest begenadigd en is daarom de eerstgeborene van God genoemd, met eene zinspeling op de bevoorrechting van Ephraïm's vader, Joseph, in den zegen van Jacob; zie Gen. XLIX 22-26; vgl. I Par. V 1, 2. Zie Exod. IV 22, waar het geheele volk Gods ‘eerstgeboren zoon’ heet.</note>!</verse>

<verse osisID="Jer.31.10"> Hoort het woord des Heeren, o volken, en verkondigt het op de eilanden, die verre zijn, zegt: Hij, die Israël verstrooid heeft, zal hem verzamelen, en Hij zal hem behoeden gelijk een herder zijne kudde!</verse>

<verse osisID="Jer.31.11"> Want de Heer heeft Jacob vrijgekocht, en Hij heeft hem verlost uit de hand eens sterkeren.</verse>

<verse osisID="Jer.31.12"> En zij zullen komen en lofzingen op den berg Sion; en zij zullen toestroomen naar het goede des Heeren bij koren en wijn en olie en jongen van schapen en van runderen; en hunne ziel zal zijn als een welbesproeide hof<note n="1780">Vgl. Is, LVIII 11. Deze overvloed aan tijdelijken zegen was naar den aard van het Oude Verbond (zie Lev XXVI; Deut. XXVIII) een teeken van een heilig en godvreezend volk.</note>, en voortaan zullen zij niet hongeren.</verse>

<verse osisID="Jer.31.13"> Dan zal de jonkvrouw zich verblijden in reiendans, jongelingen en grijsaards te gader<note n="1781">Bij de Hebreërs mengden zich nimmer de jongelingen onder de dansende jonkvrouwen.</note>; en Ik zal hunne droefheid veranderen in vreugde en hen vertroosten en opbeuren van hunnen kommer.</verse>

<verse osisID="Jer.31.14"> En Ik zal de ziel der priesters verzadigen met het vette<note n="1782">d.i. Met het vette, beste aandeel uit de vele dankoffers; vgl. Lev. VII 31-34. Niet het eigenlijke vet is bedoeld, want het eten daarvan was verboden, Lev. III 17.</note>; en mijn volk zal met mijn goed vervuld worden, zegt de Heer.</verse>

<verse osisID="Jer.31.15"> Dit zegt de Heer<note n="1783">Eene nieuwe strophe, welke wederom met eene herinnering aan het godsgericht begint; zie XXX noot 3.</note>: Eene stem wordt op de hoogte gehoord van geklaag, geschrei en geween van Rachel, die hare kinderen beweent en weigert zich over hen te laten troosten, omdat zij niet zijn<note n="1784">De profeet beschrijft op dichterlijke wijze den rouw over den ondergang van volk en staat. Hij hoort Rachel, de moeder des volks, weeklagen over de wegvoering harer kinderen. Want Rachel was de moeder van Joseph en derhalve middellijk van Joseph's kinderen, Ephraïm en Manasses, die het reeds lang gevallen Tienstammenrijk vertegenwoordigen; zij was bovendien de moeder van Benjamin, binnen wiens stamgebied ook Jerusalem lag. Luide weeklaagt zij op de hoogte, van waar haar geween naar alle zijden weerklinkt; doch naar het Hebr. en de Septuag. (vgl. Matth. II 18) weent zij in Rama, eene in Benjamin, twee uren ten noorden van Jerusalem, hoog gelegen stad. Aldaar verheft zich hare weeklacht, omdat zij, gelijk I Reg. X 2 schijnt aan te duiden nabij Rama, begraven lag. Zie echter Gen. XXXV 19 en XLVIII 7, waar haar graf geplaatst wordt ‘op den weg, die naar Ephrata leidt’, met de bijgevoegde verklaring (volgens sommigen echter eene glosse) ‘hetwelk Bethlehem is’. Volgens anderen weent zij te Rama, omdat aldaar het eindvonnis over Juda-Benjamin, en daarmede de ondergang van geheel het volk, voltrokken werd. Want volgens XL 1 werden te Rama de ballingen ter wegzending naar Babylon verzameld en gemonsterd. Vgl. Matth. II 17, 18, alwaar het weenen van Rachel over den ondergang van haar volk een profetisch beeld is van het weenen der moeders van Bethlehem over den dood harer kinderkens.</note>.</verse> 


<verse osisID="Jer.31.16"> Dit zegt de Heer: Uwe stem late af van geween en uwe oogen van tranen; want er is loon voor uwen arbeid<note n="1785">d.i. Voor hetgeen gij, Rachel, gedaan en geleden hebt om uwe kinderen ter wereld te brengen en op te voeden, voor uwe liefde en uw weenen om hen. Het loon is de terugkeer uit de ballingschap en de herstelling van haar volk. Zie XXIX 11 voor het volg. vers.</note>, zegt de Heer; en zij zullen terugkeeren uit het land des vijands!</verse>

<verse osisID="Jer.31.17"> En er is hoop voor uwe laatste toekomst, zegt de Heer; en terugkeeren zullen de zonen naar hun grondgebied.</verse>

<verse osisID="Jer.31.18"> Ik hoorde, ja, Ik hoorde Ephraïm, toen hij in ballingschap ging: Gij hebt mij getuchtigd, en ik ben gekastijd als een ongetemde jonge stier. Bekeer mij en ik zal mij bekeeren; want Gij zijt de Heer, mijn God<note n="1786">Hebr.: ‘Ik hoor, ja, ik hoor Ephraïm klagen’, d.i. met een rouwmoedig hart zijne schuld belijden en erkennen, dat hij rechtmatig om zijne zonde getuchtigd werd. Daardoor was hij tot inkeer gekomen, gelijk een ongetemde, d.i. nog niet afgerichte, jonge stier door kastijding aan den arbeid gewend wordt; vgl. Osee X 11. Ephraïm verklaart zich verder bereid tot God terug te keeren, indien Gods genade, welke hij afsmeekt (bekeer mij), hem hiertoe in staat stelt; zie IV 1.</note>.</verse>

<verse osisID="Jer.31.19"> Want nadat Gij mij bekeerdet, deed ik boetvaardigheid; en nadat Gij het mij deedt inzien, sloeg ik mij op de heup<note n="1787">Hebr.: ‘Nadat ik mij van U had afgekeerd, had ik hierover berouw; en nadat ik (door tuchtiging) wijs was geworden’, sloeg ik mij op de heup, een teeken van spijt en diepe schaamte (vgl. Ez. XXI 12). Zie verder III 24, 25; XXII 21.</note>. Ik werd beschaamd en rood van schaamte, omdat ik de schande droeg van mijne jeugd.</verse>

<verse osisID="Jer.31.20"> Is Ephraïm Mij een lievelingszoon of een troetelkind? Want sinds Ik aangaande hem gesproken heb, ben Ik hem altijd nog indachtig. Daarom werd mijn binnenste over hem ontroerd; in ontferming zal Ik Mij over hem ontfermen, zegt de Heer<note n="1788">God antwoordt op die ootmoedige belijdenis met eene hartelijke betuiging zijner liefde tot Ephraïm. Hij staat als 't ware over zijne liefde verwonderd en voelt zich tot hem getrokken als een vader tot zijn lievelingszoon. Want sinds Hij hem door den zegen van Jacob (Gen. XLVIII 13-20) had bevoorrecht, heeft Hij hem nimmermeer vergeten; Hebr.: ‘want zoo dikwerf’ Ik over hem sprak, d.i. zijnen naam slechts noemde, ging die nimmer uit mijn aandenken; of, volgens anderen, zoo dikwerf Ik tegen hem sprak, d.i. straffen tegen hem uitsprak, kon Ik hem toch niet vergeten. Daarom, om die teedere liefde, werd ook nu mijn binnenste ontroerd (vgl. Is. XVI 11; LXIII 15) over den ellendigen toestand, waarin hij zich door zijne zonden gebracht heeft.</note>.</verse> 


<verse osisID="Jer.31.21"> Stel u eene wacht, maak u bitterheden, richt uw hart op den rechten weg, waarop gij gewandeld hebt; keer terug, jonkvrouw Israël, keer terug naar deze uwe steden<note n="1789">Eene wacht, d.i. (naar den H. Hiëronymus) wachters, die u de verlossing aankondigen; bitterheden zijn volgens hem bittere tranen van berouw. Naar het Hebr. moet Israël bij het heengaan naar het land der ballingschap den weg met steenen palen en zuilen merken en goed letten op elk pad, want de jonkvrouw Israël zal terugkeeren; reeds noodigt God haar uit.</note>.</verse>

<verse osisID="Jer.31.22"> Hoe lang nog zult gij u door genietingen ontzenuwen, omzwervende dochter<note n="1790">De zin is: Zie niet op tegen de moeiten en ontberingen van den tocht naar het vaderland en blijf niet langer rondzwerven verre van uwen God. Hebr.: ‘Hoe lang zult gij daar rondzwerven, weerspannige dochter?’ Zie III 6, 13. Om haar alle aarzeling te doen overwinnen, toont haar de profeet in het tweede halfvers in geheimzinnige bewoordingen het heil, dat Israël bij de herstelling te wachten heeft.</note>? Want de Heer heeft iets nieuws geschapen in het land: <hi type="italic">de vrouw zal den man omgeven</hi><note n="1791">Heeft geschapen is een profetisch verleden. Door eene scheppingsdaad van den almachtigen God (Hebr. ‘bara’ gelijk Gen. I 1) zal iets nieuws, iets wat nog niet bestaat, gewrocht worden. Dit nieuwe is besloten in de woorden: de vrome zal den man, Hebr. ‘geber’, d.i. den sterke of den held (zie Is. IX 6), omgeven. De vrouw is, naar de verklaring van den H. Hiëronymus en de meeste katholieke schriftverklaarders, de H. Maagd Maria, die den menschgeworden God, den Messias, in haren maagdelijken schoot heeft omsloten gehouden. Dit geheim, in den schoot der Maagd door de werking van Gods H. Geest gewrocht, was een scheppen in de bovennatuurlijke orde, was iets nieuws. Want zoowel de vereeniging der goddelijke met de menschelijke natuur in één persoon, als de Moeder, die tevens Maagd was en bleef, is eenig en eeuwig nieuw. Deze verklaring past goed in den samenhang der rede. De herstelling toch van Gods volk, waarvan hier sprake is, zou eerst door het verlossingswerk van den Messias voltooid worden. Vgl. Is. VIII 8-10; IX 5, 6. Zoo treedt hier de Moeder Gods wederom op als de troosteres der bedrukten, de hulp en het heil van het ware Israël; vgl. Gen. III 15; Is. VII 14; Mich. V 3. - Anderen verstaan door de vrouw het volk van Israël, dat, door God verlaten, als eene verstooten vrouw was, doch tot Hem als tot haren man wederkeeren en Hem omgeven zal, d.i. zich rondom Hem bevinden ter betooning van liefde en daardoor zijne genegenheid herwinnen zal. Ook dit is naar III 1 iets nieuws in Israël en geschiedt als door eene scheppingsdaad van Gods genade. - Naar de Septuag., waarmede de vertaling van Theodotion en de Itala ongeveer overeenstemmen: ‘Want de Heer heeft heil geschapen tot eene nieuwe planting, in heil zullen de menschen rondgaan’; vgl. XXIV 6; XXXI 5, 28; XXXII 41.</note>!</verse>

<verse osisID="Jer.31.23"> Dit zegt de Heer der heerscharen, de God van Israël: Nog zal men dit woord zeggen in het land Juda en in zijne steden, wanneer Ik hunne gevangenschap zal terugvoeren: U zegene de Heer, o sieraad der gerechtigheid, heilige berg<note n="1792">Het heil van den Messias zal worden voorbereid door de herstelling van Israël na de ballingschap. Hierdoor zal Juda, hoe rampzalig het thans ook zij, nog worden het sieraad, Hebr. ‘de woonplaats’, der gerechtigheid; want aan de welvaart des lands zal men zien, dat het door een gerechtig volk bewoond wordt. Sion zal dan voor Gods oogen een heilige, d.i. onaantastbare, berg zijn, waarop de Messias heerschen zal in eeuwigheid. Vgl. Ps. II 6; Jer. III 17.</note>!</verse>

<verse osisID="Jer.31.24"> En daarin<note n="1793">In het land Juda. Zoowel de steden als het land zullen bevolkt worden en gelukkig zijn (v. 24), want God is bereid aller wenschen te vervullen (v. 25).</note> zullen wonen Juda en al zijne steden te gader, akkerlieden en hoeders der kudden.</verse>

<verse osisID="Jer.31.25"> Want Ik heb de matte ziel gelaafd, en elke hongerige ziel heb Ik verzadigd.</verse>

<verse osisID="Jer.31.26"> Daarom werd ik als uit eenen slaap wakker, en ik zag, en zoet was mij mijn slaap geweest<note n="1794">Daarom, het Hebr. beteekent ook: ‘Daarop’. De profeet geeft den indruk weder van het voorafgaande profetische gezicht. De geestvervoering, waarin hij al die heerlijke dingen (v. 20-25) aanschouwd had, was hem als een zoete slaap geweest; hieruit ontwaakt, zag hij d.i. overwoog met voldoening deze goddelijke openbarinig.</note>.</verse>

<verse osisID="Jer.31.27"> Zie, de dagen komen, zegt de Heer, en Ik zal het huis van Israël en het huis van Juda bezaaien met zaad van menschen en met zaad van vee<note n="1795">God, als zaaier voorgesteld, zal Israël en Juda, tot één volk vereenigd (zie v. 6), als een akker rijkelijk bezaaien, d.i. rijk maken aan menschen en vee en allerlei bezittingen.</note>.</verse>

<verse osisID="Jer.31.28"> En zooals Ik over hen gewaakt heb om uit te rukken en af te breken en te verwoesten en te verdelgen en leed te doen: zoo zal Ik over hen waken om op te bouwen en te planten, zegt de Heer<note n="1796">Met denzelfden ijver, waarmede God zijn ontrouw volk strafte, zal Hij het zegenen. Zie verder I 10, 12. - In plaats van de vijf werkwoorden in het eerste verslid, heeft de Septuag. er slechts twee: ‘af te breken en leed te doen’, wat beter in verhouding staat tot het tweede verslid.</note>.</verse>

<verse osisID="Jer.31.29"> In die dagen zal men niet meer zeggen: De vaderen hebben zure druiven gegeten, en de tanden der kinderen zijn stomp geworden.</verse>

<verse osisID="Jer.31.30"> Maar een iegelijk zal sterven om zijne eigen ongerechtigheid: ieder mensch, die zure druiven eet, diens tanden zullen stomp worden<note n="1797">Met een spreekwoordelijk gezegde (zie Ez. XVIII 2) verklaart de profeet, dat het herstelde Rijk Gods niet meer zal ten val komen om de zonden van vroegere geslachten, gelijk de goddelooze kinderen de zonden der goddelooze vaderen thans in de ballingschap moeten boeten (vgl. XV 4), doch dat ieder dan de straf zijner eigen zonde persoonlijk zal dragen.</note></verse> 


<verse osisID="Jer.31.31"> Zie, de dagen komen, zegt de Heer, en Ik zal met het huis van Israël en met het huis van Juda een nieuw verbond sluiten<note n="1798">Een nieuw verbond, dat het eerste verbond van Sinaï zal vervangen en in waardigheid verre overtreffen, zal de Heer sluiten met het Israël Gods, in den geestelijken zin van Gal. VI 16.</note>;</verse>

<verse osisID="Jer.31.32"> niet naar het verbond, dat Ik gesloten heb met hunne vaderen, ten dage dat Ik hen bij de hand heb genomen om hen te voeren uit het land Egypte; een verbond, dat zij verbroken hebben; en Ik was hun gebieder<note n="1799">Ik was hun rechtmatige heer en gebieder, als hun man (zie III 14). Immers had God een heilig verbond met het volk, als met zijne bruid gesloten en was Hij altijd een getrouw en machtig echtgemaal gebleven. Doch Israël werd ontrouw en verbrak het verbond. Daarom toonde Hij zich hun heer en gebieder door hen te straffen en te verwerpen. In dezen zin vertaalt de Septuag., gevolgd door den H. Paulus ad Hebr. VIII 9: ‘Ik heb hen veronachtzaamd’ of Mij niet om hen bekommerd, m.a.w. Ik heb aan dat ontrouwe volk mijne gunst onttrokken. Het eerste Verbond was derhalve verbroken. Waarom het Nieuwe onverbreekbaar zal zijn, wordt verklaard in v. 33 uit den geestelijken aard van dit Verbond.</note>, zegt de Heer.</verse>

<verse osisID="Jer.31.33"> Maar dit zal het verbond zijn, dat Ik met het huis van Israël zal sluiten na deze dagen, zegt de Heer: Ik zal mijne wet geven in hun binnenste, en in hun hart zal Ik haar schrijven; en Ik zal hun ten God zijn, en zij zullen Mij ten volk zijn<note n="1800">In tegenstelling met het Oude Verbond, welks wet (de wet der tien geboden) in steenen tafelen was gegrift (Exod. XXIV 12; XXXI 18), zal het Nieuwe Verbond eene innerlijke en geestelijke wet zijn, welke God zal geven in hun binnenste, d.i. in hunne gemoederen, en schrijven zal in hun hart; m.a.w. God zal door zijne genade het verstand verlichten en den wil bewegen om zijnen heiligen wil te kennen en te volbrengen. Deze overvloedige genade, welke in en krachtens het Nieuwe Verbond gegeven wordt, is het kenmerkende onderscheid tusschen het Oude en Nieuwe Verbond. Uit deze genade volgt de innige verhouding tusschen God en zijn volk. In hoogeren zin, dan het Israël van voorheen (Exod. XXIX 45; Lev. XXVI 12), zal dit geestelijk Israël het volk Gods zijn.</note>.</verse>

<verse osisID="Jer.31.34"> En niet langer zal ieder zijnen naaste en ieder zijnen broeder leeren, zeggende: Ken den Heer; allen toch zullen Mij kennen van den kleinste hunner tot den grootste, zegt de Heer; want vergeven zal Ik hunne ongerechtigheid, en hunne zonde zal Ik niet meer gedenken<note n="1801">De zin is: Onder hen, die genooten, broeders, derhalve gelijken zijn, zal de een den ander niet behoeven te onderwijzen in de kennis van God. Want daar God zelf de wet in hun hart zal schrijven (v. 33), zal de door werken zich openbarende kennis van God het gemeengoed zijn van al degenen, die de waarheid niet versmaden. Van het leergezag der Kerk kan hier geen sprake zijn; want, waar gezag is, daar onderwijst de overheid de onderdanen, niet ieder zijnen naaste en ieder zijnen broeder. Was in het Oude Verbond de kennis van God onvolmaakt en moeilijk te verkrijgen, in het Nieuwe Verbond zal de niet enkel bespiegelende, maar werkdadige kennis volmaakt en voor ieder bereikbaar zijn door de inwendige genade, door den Heiligen Geest, die, in de harten der geloovigen uitgestort, hen alle waarheid leert. Juist die inwendige genade maakt het leergezag der Kerk zoo wonderbaar heilzaam en vruchtbaar. - Want vergeven enz. Dit is de grondslag van het Genadeverbond, de volkomen vergeving der zonden door de barmhartigheid Gods.</note>.</verse> 


<verse osisID="Jer.31.35"> Dit zegt de Heer, die de zon tot licht geeft voor den dag, de ordening der maan en der sterren tot licht voor den nacht, die de zee beroert, zoodat hare golven bruisen - de Heer der heerscharen is zijn naam!</verse>

<verse osisID="Jer.31.36"> Indien deze wetten voor mijn aangezicht ophouden, zegt de Heer, dan zal ook het zaad van Israël ophouden, dat het geen volk zij voor mijn aangezicht, alle dagen<note n="1802">Gods almacht en onveranderlijkheid, welke in de vaste orde der natuur, vooral in de hemellichamen en in de bruisende zee het meest de bewondering wekken, waarborgen de onvergankelijkheid van het nieuwe bondsvolk, het geestelijk Israël. Vgl. Is. LI 15. In plaats van de ordening der maan enz. heeft de Septuag. eenvoudig: ‘de maan en de sterren’.</note>.</verse>

<verse osisID="Jer.31.37"> Dit zegt de Heer: Indien de hemelen daarboven gemeten en de grondslagen der aarde beneden gepeild kunnen worden, dan zal Ik ook het gansche zaad van Israël verwerpen om alles wat zij gedaan hebben, zegt de Heer<note n="1803">De onmetelijke ruimte betuigt voor ons zwak begrip nog duidelijker de grootheid van God en bijgevolg de door God gewaarborgde onvergankelijkheid van zijn volk in het Nieuwe Verbond.</note>.</verse>

<verse osisID="Jer.31.38"> Zie, de dagen komen, zegt de Heer, en de stad zal voor den Heer worden opgebouwd van den toren Hananeël af tot aan de Hoekpoort toe.</verse>

<verse osisID="Jer.31.39"> En voorts zal het meetsnoer uitgaan recht daarvan uit over den heuvel Gareb, en het zal Goatha omspannen</verse>

<verse osisID="Jer.31.40"> en het gansche dal van de lijken en van de asch, en het geheele doodenveld tot aan de beek Cedron en tot aan den hoek der Paardenpoort oostwaarts; het zal den Heer heilig zijn; niet meer uitgeroeid noch afgebroken zal het worden in eeuwigheid<note n="1804">De profeet voorspelt hier de opbouwing der stad Jerusalem en hare uitbreiding in die mate, dat zij ook de vroeger onrein geachte omstreken ten westen en ten zuiden der stad zal omvatten. Dit geheele gebied zal heilig, d.i. onaantastbaar, zijn. Onder deze beeldspraak beschrijft de profeet het geestelijke Jerusalem, dat ook de heidenen zal opnemen en heilig en onvergankelijk zal zijn; vgl. Zach. XIV 10. - De toren Hananeël stond waarschijnlijk op den noordoosthoek der stadsmuren; zie Zach. XIV 10; II Esdr. III 1. De Hoekpoort lag in het noordwesten; zie IV Reg. XIV 13; II Par. XXVI 9. Beide bepalen de noordelijke grens der stad. In v. 39 is waarschijnlijk sprake van de westelijke grens; doch Gareb en Goatha zijn onbekende plaatsen. Tot het gebied der stad zal voorts naar v. 40 behooren het zuidelijk van de stad gelegen dal van de lijken, het dal Hinnom, waarvan een deel sinds Josias' tijd (zie IV Reg. XXIII 10) tot verzamelplaats diende voor lijken van boosdoeners en dieren, en een ander deel tot verzamelplaats van de asch der offerdieren; zie Lev. IV 12; VI 10, 11. Verder zal binnen de grens der nieuwe stad liggen het geheele doodenveld (zie IV Reg. XXIII 4) of, naar de Hebr. tekstlezing, door de Septuag. aanbevolen: ‘de ravijnen’ ten zuiden der stad tot aan de beek Cedron. Het dal Cedron was de oostelijke grens der stad tot aan den zuidoostelijken hoek, waar waarschijnlijk de Paardenpoort (zie II Esdr. III 28) was gelegen.</note>.</verse>

</chapter>


<chapter osisID="Jer.32"> 
 

<title>Hoofdstuk XXXII.</title><p>De koop van den akker te Anathoth (v. 1-15). Gebed van den profeet om verklaring (v. 16-25). Het antwoord des Heeren (v. 26-44).</p>


<verse osisID="Jer.32.1"> Het woord, dat van den Heer tot Jeremias geschiedde in het tiende jaar van Sedecias, den koning van Juda; dit is het achttiende jaar van Nabuchodonosor.</verse>

<verse osisID="Jer.32.2"> Destijds omsloot het leger van den koning van Babylon Jerusalem; en de profeet Jeremias was in hechtenis in het voorhof van den kerker, die zich bevond in het huis van den koning van Juda<note n="1805">In het negende jaar van Sedecias, (zie IV Reg. XXV 1) was de belegering begonnen en weldra verwachtte men toen, in het tiende jaar, de inneming der stad; zie v. 36. Jeremias bevond zich naar het Hebr.: ‘in het voorhof der bewaring’, waar de koninklijke lijfwachten hun verblijf hadden en verdachten in hechtenis werden gehouden. Tot dezulken echter hadden vrienden en bekenden vrijen toegang; zie v. 8.</note>.</verse>

<verse osisID="Jer.32.3"> Want Sedecias, de koning van Juda, had hem in hechtenis genomen<note n="1806">De reden, waarom Jeremias in hechtenis was genomen (v. 3-5), wordt omstandiger in XXXVII 11-20 verhaald. De profeet had metterdaad datgene, waarvan hij hier verder beschuldigd werd, gesproken; zie XXI 4 volg.; XXXIV 2 volg.; XXXVII 16; XXXVIII 17 volg.</note>, zeggende: Waarom profeteert gij, zeggende: Dit zegt de Heer: Zie, Ik zal deze stad geven in de handen van den koning van Babylon, en hij zal haar innemen?</verse>

<verse osisID="Jer.32.4"> Ook Sedecias, de koning van Juda, zal aan de hand der Chaldeën niet ontkomen; maar hij zal worden overgeleverd in de handen van den koning van Babylon; en zijn mond zal spreken tot diens mond, en zijne oogen zullen diens oogen zien<note n="1807">Zie XXXIV 3. Hij, de meineedige vorst, zou moeten verschijnen voor de oogen van den grooten koning, wiens wreedheid bekend was. Zulk eene voorspelling kon Sedecias aan den profeet niet vergeven.</note>.</verse>

<verse osisID="Jer.32.5"> En naar Babylon zal hij Sedecias voeren; en aldaar zal hij zijn, totdat Ik hem bezoeke, zegt de Heer; indien gij echter tegen de Chaldeën strijd voert, zult gij geen voorspoed hebben<note n="1808">Totdat Ik hem bezoeke en al wat verder volgt staat niet in de Septuagint (hoofdst. XXXIX). Die spreekwijze kon ten goede en ten kwade geduid worden en was wellicht met opzet gekozen om den koning aangaande zijn lot in het onzekere te laten. Zie hieromtrent XXXIX 7; LII 11 en het aangeteekende op XXXIV 4 volg.</note>.</verse>

<verse osisID="Jer.32.6"> En Jeremias zeide: Het woord des Heeren geschiedde tot mij, zeggende<note n="1809">Het in v. 1 aangekondigde woord des Heeren. De eerste woorden en Jeremias zeide laat de Septuag. beter weg, want het woord of het volgende bevel des Heeren betrof den profeet zelven.</note>:</verse>

<verse osisID="Jer.32.7"> Zie Hanameël, de zoon van Sellum, uw neef, zal tot u komen, zeggende: Koop u mijnen akker, die te Anathoth ligt; want u komt het wegens verwantschap toe, dien te koopen<note n="1810">Hebr.: ‘want gij hebt het recht tot lossing, (het recht) om te koopen’. Dit recht of soms ook de verplichting om den akker, dien iemand uit armoede of schuld had moeten verkoopen, terug te koopen of te lossen had de naaste bloedverwant, die daarom ‘goëel’ of losser heette; zie Lev. XXV 25. Priesters en levieten konden akkers bezitten rondom de hun toebedeelde steden, zie Num. XXXV 2, 3; deze akkers mochten naar Lev. XXV 34 niet verkocht worden, doch alleen in dien zin, dat ze niet mochten overgaan in niet-priesterlijke familiën. Anathoth was de vaderstad van den profeet; zie I 1.</note>.</verse>

<verse osisID="Jer.32.8"> En Hanameël, de zoon van mijns vaders broeder, kwam tot mij, volgens het woord des Heeren, naar het voorhof van den kerker, en zeide tot mij: Koop mijnen akker, die te Anathoth in het land Benjamin ligt; want u komt het erfrecht toe, en gij zijt de verwant om te koopen. Ik nu begreep, dat dit het woord des Heeren was<note n="1811">Naar het voorhof enz., zie noot 1. Want u komt enz., Hebr.: ‘want u komt het erfrecht toe en u (het recht tot) de lossing; koop u dien’. Ik nu begreep enz., want God had mij v. 7 geopenbaard, dat dit geschieden zou. Het volgende bericht omtrent het koopen van den akker is ook daarom belangrijk, omdat het den toen gebruikelijken vorm zoo nauwkeurig beschrijft.</note>.</verse>

<verse osisID="Jer.32.9"> En ik kocht van Hanameël, den zoon van mijns vaders broeder, den akker, die te Anathoth ligt; en ik woog hem het geld toe, zeven staters en tien zilverlingen<note n="1812">Hebr.: ‘zeven sikkels en tien in zilver’, d.i. zeventien zilveren sikkels, waarschijnlijk ongeveer vijf en twintig gulden. De ongewone uitdrukking was wellicht overeenkomstig den toen gebruikelijken koopmansstijl. Om de verhouding van de koopsom tot het gekochte in dit geval te schatten ontbreekt elke maatstaf, zoowel van de waarde van het geld als van de wederzijdsche verplichtingen tusschen den goëel en den verkooper; vgl. b.v. Lev. XXV 15 volg.; XXVII 16 volg.</note>.</verse>

<verse osisID="Jer.32.10"> En ik beschreef het in eenen brief en verzegelde dien en nam getuigen; en ik woog het geld toe op de schaal<note n="1813">In eenen brief, den in v. 11, 12, 14 genoemden koopbrief, die naar v. 11 (Hebr.) en v. 14 in duplo werd opgemaakt. De ééne brief werd verzegeld om elke vervalsching te voorkomen, de andere bleef geopend om de voorwaarden van den koop altijd te kunnen inzien. Beide werden door getuigen onderteekend, die ook bij het toewegen, (zie Gen. XXIII noot 9) tegenwoordig waren.</note>.</verse>

<verse osisID="Jer.32.11"> En ik nam den koopbrief, den verzegelden, met de bedingen en de waarborgen en de zegels aan den buitenkant<note n="1814">In plaats van en de zegels enz. heeft de grondtekst: ‘alsook den open’ brief; zie v. 14. Ook hierin stonden de bedingen, d.i. de bijkomende afspraken van den koop en verkoop, en de wederzijdsche waarborgen.</note>.</verse>

<verse osisID="Jer.32.12"> En ik gaf den koopbrief aan Baruch, den zoon van Neri, den zoon van Maäsias<note n="1815">Baruch was de vertrouwde dienaar van Jeremias en zijn schrijver. Zie Inleiding tot de profetie van Baruch.</note>, voor de oogen van Hanameël, mijnen neef, voor de oogen der getuigen, die den koopbrief onderschreven hadden, en voor de oogen van al de Joden, die in het voorhof van den kerker zaten.</verse>

<verse osisID="Jer.32.13"> En ik gebood Baruch in hunne tegenwoordigheid, zeggende:</verse>

<verse osisID="Jer.32.14"> Dit zegt de Heer der heerscharen, de God van Israël<note n="1816">De woorden van v. 14 en 15 sprak de profeet tot Baruch eerst na het gebed, dat hij in v. 16-25 stortte en na het antwoord van God in v. 26-44. Dit blijkt uit de vergelijking van v. 16 met v. 12, vooral uit v. 25, want hierin vraagt hij God om de verklaring der handeling, welke hij v. 15 aan Baruch uitlegde.</note>: Neem deze brieven, dezen koopbrief, den verzegelden, en dezen brief, die open is, en leg ze in een aarden vat, opdat zij vele dagen kunnen duren<note n="1817">In een aarden vat kon hij tegen vocht en bederf langen tijd bewaard blijven. Het doel was niet, dat Jeremias' verwanten na den terugkeer uit de ballingschap krachtens deze koopacte den akker zouden kunnen opeischen. Die handeling had een louter zinnebeeldige strekking om aan te duiden, dat de ballingschap wel van langen duur zou zijn, doch tevens dat er een tijd zou komen, waarin de landerijen weder hunne waarde zouden hebben; m.a.w. dat de herstelling uit de ballingschap even zeker zou zijn als de ballingschap zelve. Dit is ook de zin van het volg. vers.</note>.</verse> 


<verse osisID="Jer.32.15"> Want dit zegt de Heer der heerscharen, de God van Israël: Er zullen nog huizen en akkers en wijngaarden gekocht worden in dit land.</verse>

<verse osisID="Jer.32.16"> En ik bad tot den Heer, nadat ik den koopbrief aan Baruch, den zoon van Neri, overhandigd had<note n="1818">Hier is slechts van éénen brief sprake, gelijk volgens de lezing der Septuag. in v. 11 en 14.</note>, zeggende:</verse>

<verse osisID="Jer.32.17"> Ach, ach, ach, Heere God! Zie, Gij hebt den hemel en de aarde gemaakt door uwe groote kracht en met uwen uitgestrekten arm; geen ding is er voor U moeilijk<note n="1819">Zie I 6; XXVII 5. Verbum, Hebr. ‘dabar’ in de beteekenis van ‘ding’; Septuag.: ‘niets is er voor U verborgen’.</note>!</verse>

<verse osisID="Jer.32.18"> Gij, die barmhartigheid doet aan duizenden en de ongerechtigheid der vaderen vergeldt in den schoot hunner kinderen na hen, Gij, allersterkste, groote en machtige - de Heer der heerscharen is uw naam<note n="1820">Eene navolging van Exod. XX 5, 6. In den schoot enz., zie Is. LXV noot 7. Vgl. verder Deut. X 17.</note>!</verse>

<verse osisID="Jer.32.19"> Groot in raad zijt Gij en onbegrijpelijk van gedachte, wiens oogen geopend zijn over al de wegen der kinderen van Adam om aan een ieder te vergelden naar zijne wegen en naar de vrucht zijner uitvindselen<note n="1821">Hebr. en Septuag.: ‘Groot in raad en machtig van daad’ of ‘door daden’. Uitvindselen, Hebr. ‘daden’. Zie verder XVII 10.</note>!</verse>

<verse osisID="Jer.32.20"> Gij, die teekenen en wonderen gesteld hebt in het land Egypte, tot op dezen dag, zoowel in Israël als onder de menschen, en U eenen naam gemaakt hebt gelijk het is ten huidigen dage<note n="1822">De zin is: die teekenen enz. gesteld hebt in het land Egypte en daarmede niet hebt opgehouden tot op dezen dag toe, zoowel in Israël als onder de overige menschen. Hierdoor heeft God zich verheerlijkt, gelijk thans voor een ieder klaarblijkelijk is. Zie XI 7; XXV 18.</note>;</verse>

<verse osisID="Jer.32.21"> en die uw volk Israël uit het land Egypte hebt gevoerd met teekenen en met wonderen en met sterke hand en met uitgestrekten arm en met groote verschrikking<note n="1823">Zie Deut. XXVI 8. Met groote verschrikking, welke de omliggende volken aangreep; vgl. Deut. XI 25.</note>;</verse>

<verse osisID="Jer.32.22"> en die hun dit land hebt gegeven, dat Gij hunnen vaderen gezworen hebt hun te geven, een land, dat overvloeit van melk en honig<note n="1824">Vgl. XI 5.</note>.</verse>

<verse osisID="Jer.32.23"> En zij traden er binnen en namen het in bezit; en zij gehoorzaamden niet aan uwe stem en wandelden niet naar uwe wet; alles wat Gij hun geboden hebt te doen, deden zij niet; en al deze onheilen zijn hun overkomen<note n="1825">Te weten de inval der Chaldeën en de belegering der hoofdstad volgens v. 24. Vgl. II 7; VII 24; IX 13 enz.</note>.</verse>

<verse osisID="Jer.32.24"> Zie, schansen zijn opgericht tegen de stad om haar in te nemen; en de stad is gegeven in de handen der Chaldeën, die tegen haar strijden, vanwege het zwaard en den honger en de pest; en al wat Gij gesproken hebt, is geschied, zooals Gij zelf aanschouwt<note n="1826">Schansen of wallen, zie VI noot 5. De stad is gegeven, een profetisch verleden, dat weldra werkelijkheid zou zijn. De laatste woorden van het vers zijn de overgang tot v. 25.</note>.</verse>

<verse osisID="Jer.32.25"> En Gij, Gij zegt tot mij, Heere God: Koop den akker voor geld en neem getuigen, terwijl de stad is gegeven in de handen der Chaldeën<note n="1827">Immers scheen het koopen van den akker in strijd met de aankondiging, dat het met Juda weldra zou gedaan zijn. Althans om wille der omstanders vroeg de profeet eene nadere verklaring. Het antwoord op de vraag, dat reeds in v. 15 staat uitgedrukt, wordt nu in v. 26-44 uitvoeriger gegeven.</note>!</verse>

<verse osisID="Jer.32.26"> En het woord des Heeren geschiedde tot Jeremias<note n="1828">Septuag.: ‘tot mij’.</note>, zeggende:</verse>

<verse osisID="Jer.32.27"> Zie, Ik, Ik ben de Heer, de God van alle vleesch<note n="1829">d.i Der geheele menschheid. Zie verder v. 17.</note>! Zou er eenig ding moeilijk voor Mij zijn?</verse>

<verse osisID="Jer.32.28"> Daarom zegt dit de Heer: Zie, Ik zal deze stad overleveren in de handen der Chaldeën en in de handen van den koning van Babylon, en zij zullen haar innemen.</verse>

<verse osisID="Jer.32.29"> En de Chaldeën zullen komen om tegen deze stad te strijden, en zij zullen haar in vlam zetten en haar verbranden, alsmede de huizen, op welker daken zij aan Baäl geofferd en plengoffers voor vreemde goden geplengd hebben om Mij te tarten<note n="1830">Zie VII 18; XIX 13.</note>.</verse>

<verse osisID="Jer.32.30"> Want de kinderen van Israël en de kinderen van Juda waren onophoudelijk bezig met kwaad te doen in mijne oogen van hunne jeugd af, zij, de kinderen van Israël, die tot nu toe Mij verbitteren door het bedrijf hunner handen, zegt de Heer<note n="1831">Van hunne jeugd af, zie III 24; XXII 21. Zij, de kinderen enz. ontbreekt in de Septuagint. Door het bedrijf enz., d.i. door geheel hun gedrag, door afgoderij enz.; zie XXV 7. Aldus deden de kinderen van Israël, doch de kinderen van Juda waren niet beter, gelijk v. 31-35 nog meer verklaard wordt.</note>.</verse>

<verse osisID="Jer.32.31"> Want tot mijnen toorn en tot mijne verbolgenheid is deze stad voor Mij geworden, van den dag af, dat zij haar gebouwd hebben, tot op dezen dag, waarop zij zal worden weggenomen uit mijn aangezicht<note n="1832">Tot mijnen toorn, d.i. tot het voorwerp, dat mijnen toorn opwekt. Niet zonder overdrijving wordt gezegd van den dag af enz., alsof het goede, dat b.v. in de dagen van David geschied was, werd bedolven onder den vloed der ongerechtigheden van Jerusalem's inwoners.</note>,</verse>

<verse osisID="Jer.32.32"> wegens de boosheid der kinderen van Israël en der kinderen van Juda, welke zij bedreven hebben, Mij tot gramschap uitdagend, zij en hunne koningen, hunne vorsten en hunne priesters en hunne profeten, de mannen van Juda en de bewoners van Jerusalem.</verse>

<verse osisID="Jer.32.33"> En zij keerden Mij den rug toe en niet het aangezicht, toen Ik hen des morgens vroeg onderwees en onderrichtte, en zij niet hooren wilden om tucht aan te nemen<note n="1833">Zie II 27. Des morgens vroeg, d.i. zorgvuldig; zie VII 13; XI 7 enz.</note>.</verse>

<verse osisID="Jer.32.34"> En zij stelden hunne afgoden in het huis, waarover mijn naam is uitgeroepen, om het te verontreinigen.</verse>

<verse osisID="Jer.32.35"> En zij bouwden de Baäl's-hoogten, welke in het dal van den zoon van Ennom zijn, om hunne zonen en hunne dochters toe te wijden aan den Moloch - wat Ik hun niet geboden heb en wat niet opgekomen is in mijn hart - om dezen gruwel te bedrijven en Juda tot zonde te brengen<note n="1834">De verzen 34 en 35 herhalen VII 30, 31. Toe te wijden, naar het Hebr. eigenlijk: door het vuur ‘te laten gaan’ ter eere van den Moloch (zie II Par. XXXIII 6), wat evenals VII 31; XIX 5 van werkelijk ‘verbranden’ moet verstaan worden. Om dezen gruwel te bedrijven hangt af van zij bouwden. - In v. 30-35 had God den profeet aangetoond, dat het vonnis van v. 28, 29 meer dan verdiend was. Doch door het gericht zou de verlossing komen, welke in v. 36-41 door God wordt aangekondigd.</note>.</verse>

<verse osisID="Jer.32.36"> En nu deswege, zegt dit de Heer, de God van Israël, aangaande deze stad, waarvan gijlieden zegt, dat zij in de handen van den koning van Babylon zal worden overgeleverd door het zwaard en door den honger en door de pest<note n="1835">Deswege, Vulg. propter ista, laat men met de Septuag. beter weg, want de inhoud van dit vers volgt niet onmiddellijk uit het voorafgaande. Waarvan gijlieden zegt: immers was het voor ieder klaarblijkelijk, dat de stad op het punt stond in de handen van den vijand te vallen.</note>:</verse>

<verse osisID="Jer.32.37"> Zie, Ik zal hen verzamelen uit alle landen, werwaarts Ik hen heb uitgedreven in mijnen toorn en in mijne gramschap en in heftige verbolgenheid; en Ik zal hen terugvoeren naar dit oord en hen er veilig doen wonen<note n="1836">Vgl. XXIII 3; XXIX 14; XXX 3, 18; XXXI 1, 8.</note>.</verse>

<verse osisID="Jer.32.38"> En zij zullen Mij ten volk zijn, en Ik zal hun ten God zijn<note n="1837">Dit keert overal terug bij de belofte der herstelling; vgl. VII 23.</note>.</verse>

<verse osisID="Jer.32.39"> En Ik zal hun één hart geven en éénen weg, opdat zij Mij vreezen alle dagen en het hun welga en hunnen kinderen na hen<note n="1838">De vroegere scheuring in twee elkander vijandige rijken, de bron van alle onheil voor Israël en Juda, zal ophouden; éénen levensweg zullen zij bewandelen, die bestaat in de vreeze Gods, in den waren godsdienst, de voorwaarde van hun geluk. Septuag.: ‘een anderen weg en een ander hart’.</note>.</verse>

<verse osisID="Jer.32.40"> En Ik zal met hen een eeuwig verbond sluiten en niet ophouden hun wel te doen; en mijne vreeze zal Ik in hun hart geven, opdat zij niet van Mij afwijken<note n="1839">Zie XXXI 31-33; vgl. Osee II 18 volg. In plaats van ‘mijne wet’ (XXXI 33) staat hier in dezelfde beteekenis mijne vreeze, want deze kinderlijke vreeze baart gehoorzaamheid en liefde.</note>.</verse>

<verse osisID="Jer.32.41"> En Ik zal vreugde aan hen hebben, door hun wel te doen; en Ik zal hen in dit land planten, in trouw met geheel mijn hart en met geheel mijne ziel<note n="1840">God zal vreugde hebben aan zijn getrouw en daarom door Hem gezegend volk. Hij zal hen planten, d.i. bestendig doen wonen, in dit land, en wel in trouw, d.i. volgens zijne beloften, die Hij gaarne en van ganscher harte zal volbrengen.</note>.</verse> 


<verse osisID="Jer.32.42"> Want dit zegt de Heer: Gelijk Ik over dit volk al dit groote onheil heb gebracht, alzoo zal Ik over hen al het goede brengen, dat Ik aangaande hen spreek<note n="1841">Zie XXXI 28. Eene korte samenvatting van het gezegde in v. 28-41. Heb gebracht is weder een profetisch verleden; het zou binnen kort geschieden.</note>.</verse>

<verse osisID="Jer.32.43"> En er zullen akkers gekocht worden in dit land, waarvan gijlieden zegt, dat het verwoest is, daar er mensch noch vee is achtergebleven, en dat het gegeven is in de handen der Chaldeën<note n="1842">Nu eerst volgt het rechtstreeksche antwoord van God op de vraag van den profeet in v. 25 betreffende de beteekenis van het koopen van den akker in de gegeven omstandigheden. Er zullen akkers gekocht worden beteekent, dat de maatschappelijke en burgerlijke orde in dit land zal worden hersteld. Waarvan gijlieden zegt beduidt hetzelfde als in v. 36 (zie noot 31): voor ieder was het duidelijk, dat het nu weldra zoover komen zou.</note>.</verse>

<verse osisID="Jer.32.44"> Akkers zullen voor geld gekocht en beschreven worden in eenen brief, en men zal er het zegel op drukken en getuigen nemen, in het land van Benjamin en in den omtrek van Jerusalem, in de steden van Juda en in de steden van het gebergte en in de steden der vlakte en in de steden, die ten zuiden zijn; want Ik zal hunne gevangenschap terugvoeren, zegt de Heer<note n="1843">Zie voor de hier genoemde deelen van Juda XVII 26; vooraf gaat het land van Benjamin, waarin de bewuste akker gelegen was. Dit verklarend antwoord van God brengt de profeet nu eerst over aan Baruch (v. 15), na hem den last van v. 14 te hebben opgedragen. Zie noot 12.</note>.</verse>

</chapter>


<chapter osisID="Jer.33">
 

<title>Hoofdstuk XXXIII.</title><p>Herstelling van het volk, dat, door God gezegend, den uiterlijken eeredienst vieren en veilig wonen zal (v. 1-13). Het door den Messias gerechtvaardigde volk en zijn onvergankelijk koning- en priesterschap (v. 14-26).</p>


<verse osisID="Jer.33.1"> En het woord des Heeren geschiedde tot Jeremias ten tweeden male, toen hij nog in hechtenis was in het voorhof van den kerker<note n="1844">Zie XXXII 1, 2. Hier volgen eenige nieuwe troostwoorden, tot opbeuring der vromen in die droevige dagen.</note>, zeggende:</verse>

<verse osisID="Jer.33.2"> Dit zegt de Heer, die het doen en vormen en toebereiden zal - de Heer is zijn naam<note n="1845">Die niet alleen de verlossing belooft, maar ook verwezenlijkt, en daarom de volvoering daarvan beschikt en voorbereidt. De Heer, Hebr. ‘Jahve’, de naam van den onveranderlijken en getrouwen God des verbonds, waarborgt dit; zie XXXI 35.</note>:</verse>

<verse osisID="Jer.33.3"> Roep tot Mij, en Ik zal u verhooren; en Ik zal u aankondigen groote en vastgestelde dingen, die gij niet weet<note n="1846">Werd aan den profeet VII 16; XI 14; XIV 11 verboden te bidden voor het afvallige volk, hier mag en moet hij met aandrang smeeken; en God zal hem de groote toekomst van zijn volk en de in Gods raadsbesluit hieromtrent vastgestelde, Hebr. ‘verborgen’, dingen openbaren, die Jeremias uit zich zelf niet achterhalen kan.</note>.</verse>

<verse osisID="Jer.33.4"> Want dit zegt de Heer, de God van Israël<note n="1847">Het troostwoord volgt eerst in v. 6, nadat (v. 4 en 5) de treurige toestand is beschreven dergenen, wie dit woord van God geldt. Hetgeen hier volgt, is duister van zin en waarschijnlijk niet ongeschonden van tekst.</note>, aangaande de huizen dezer stad en aangaande de huizen van den koning van Juda, die vernield zijn, en aangaande de schansen en aangaande het zwaard</verse>

<verse osisID="Jer.33.5"> van degenen, die komen om te strijden met de Chaldeën, en ze te vullen met de lijken der menschen<note n="1848">De belegerde inwoners van Jerusalem zullen zich na de vernieling hunner huizen wanhopig verdedigen in de schansen en met het zwaard, doch met dit gevolg, dat zij ze, te weten de in v. 4 genoemde schansen, Septuag. (hoofdst. XL) ‘haar’ (de stad), vullen met hunne lijken. Dit is de vermoedelijke zin.</note>, die Ik in mijnen toorn en in mijne verbolgenheid heb geslagen, mijn aangezicht verbergend voor deze stad om al hunne boosheid<note n="1849">Evenals XXV 15 treedt de wrekende God als de oorzaak dier jammeren op. Hij toch heeft zijn aangezicht verborgen, d.i. zijne gunst aan de hardnekkigen onttrokken.</note>.</verse>

<verse osisID="Jer.33.6"> Zie, Ik zal hun heeling doen geworden en gezondheid, en Ik zal hen genezen; en Ik zal hun den afgebeden zegen van vrede en trouw doen aanschouwen<note n="1850">Zie XXX 17. Ik zal hun den vrede schenken, dien zij hebben afgesmeekt, en daardoor mijne trouw aan mijne beloften toonen. Het woord is gericht tot de boetvaardigen en de vromen in Israël.</note>.</verse>

<verse osisID="Jer.33.7"> En Ik zal de gevangenschap van Juda en de gevangenschap van Jerusalem terugvoeren; en Ik zal hen opbouwen als in den beginne<note n="1851">Zie XXX 3, 18; XXXI 4. Ik zal hen opbouwen, d.i. bestendige welvaart geven, als in den beginne, in de gelukkige tijden van David en Salomon.</note>.</verse>

<verse osisID="Jer.33.8"> En Ik zal hen reinigen van al hunne ongerechtigheid, waarmede zij tegen Mij gezondigd hebben; en Ik zal al hunne ongerechtigheden genadig zijn, waarmede zij tegen Mij misdreven en Mij versmaad hebben<note n="1852">Zie XXXI 34.</note>.</verse>

<verse osisID="Jer.33.9"> En het<note n="1853">Jerusalem (v. 7).</note> zal Mij zijn tot naam en tot vreugde en tot lof en tot jubel voor alle volken der aarde, die al het goede zullen hooren, dat Ik aan hen doen zal; en zij zullen vreezen en beven om al het goede en om al den vrede, dien Ik aan hen doen zal<note n="1854">De God van Israël zal beroemd en geprezen worden onder alle volken der aarde, om de weldaden aan Jerusalem bewezen; zij zullen vreezen en beven, d.i. met eerbiedige vreeze verlangend naar dat heil uitzien; vgl. Osee III 5.</note>.</verse>

<verse osisID="Jer.33.10"> Dit zegt de Heer<note n="1855">Voor die weldaden zullen de inwoners van Jerusalem en van Juda's steden den Heer danken en loven in de thans verwoeste straten der stad (v. 10, 11).</note>: Nog zal gehoord worden in dit oord (waarvan gij zegt, dat het verwoest is, daar er mensch is noch vee), in de steden van Juda en buiten Jerusalem (welke verlaten zijn, zonder mensch en zonder bewoner en zonder vee<note n="1856">Zie XXXII 36, 43 met noot 31. Buiten (zóó ook de Septuag.), Hebr.: ‘op de straten van’ Jerusalem; zie op XI 6.</note>,</verse>

<verse osisID="Jer.33.11"> de stem der vreugde en de stem der blijdschap, de stem des bruidegoms en de stem der bruid<note n="1857">Het tegendeel van VII 34; XVI 9; XXV 10.</note>, de stem dergenen, die zeggen: Looft den Heer der heerscharen, want goed is de Heer, want eeuwig duurt zijne barmhartigheid<note n="1858">Deze woorden zijn de aanhef van Ps. CV en CVI, die toen in den tempel gezongen werden; zie II Par. V 13 met noot 11. Zie verder XVII 26 en noot 8 hierboven.</note>; en (de stem) dergenen, die lofoffers brengen naar het huis des Heeren; want Ik zal de gevangenschap des lands terugvoeren, als in den beginne<note n="1859">d.i. Zoodat het land weder bevolkt en gelukkig zijn zal als in de oude dagen.</note>, zegt de Heer.</verse>

<verse osisID="Jer.33.12"> Dit zegt de Heer der heerscharen: Nog zal in dit oord, dat verwoest is, zonder mensch en zonder vee, en in al zijne steden een woonplaats zijn voor herders van legerende kudden<note n="1860">Hebr.: ‘eene weideplaats voor de herders, welke de kudde daar laten legeren’. Het om de steden liggende land zal bevolkt worden en vruchtbaar zijn, en wel in geheel Juda, welks deelen in v. 13 evenals XVII 26 worden opgesomd.</note>.</verse> 


<verse osisID="Jer.33.13"> In de steden van het gebergte en in de steden der vlakte en in de steden, die ten zuiden zijn, en in het land van Benjamin en in den omtrek van Jerusalem en in de steden van Juda zullen nog de kudden voorbijtrekken aan de hand des tellers<note n="1861">d.i. Des herders, die zorgvuldig zijne schapen telt, wanneer hij ze des avonds in de schaapskooi verzamelt; vgl. XXXI 24.</note>, zegt de Heer.</verse>

<verse osisID="Jer.33.14"> Zie, de dagen komen, zegt de Heer<note n="1862">Al wat hier van v. 14 tot v. 26 volgt, ontbreekt in de Septuag., waarschijnlijk omdat deze beloften aangaande het koning- en het priesterschap in het herstelde Rijk Gods grootendeels eene herhaling zijn van XXIII 5, 6 en XXXI 35-37.</note>, en Ik zal het goede woord gestand doen, dat Ik gesproken heb tot het huis van Israël en tot het huis van Juda<note n="1863">Het goede woord van XXIX 10, te weten ‘dat Ik u zal terugvoeren naar dit oord’. Vgl. XI noot 5. De terugkeer naar het vaderland is het begin der herstelling, welke door de verlossing van den Messias (v. 15) zal voltooid worden.</note>.</verse>

<verse osisID="Jer.33.15"> In die dagen en te dien tijde zal Ik David eene spruit der gerechtigheid doen ontspruiten; en hij zal recht en gerechtigheid oefenen in het land.</verse>

<verse osisID="Jer.33.16"> In die dagen zal Juda heil bekomen, en Jerusalem zal veilig wonen; en dit is de naam, waarmede men hem noemen zal: Heer, onze gerechte<note n="1864">Eene herhaling van XXIII 5, 6, doch met dit verschil, dat hier niet de Messias, doch Jerusalem den eernaam voert van ‘Heer, onze gerechtigheid’ (Hebr. zie XXIII noot 5). Want in plaats van vocabunt eum hebben enkele handschriften der Vulgaat, in overeenstemming met het Hebr., de Syr. vertaling en de Grieksche van Theodotion, ‘vocabunt eam’, haar, te weten Jerusalem. Het verloste Jerusalem mag dan roemen: ‘Heer, onze gerechtigheid’, want door den Messias, die ‘spruit der gerechtigheid’ heet en ‘gerechtigheid oefent’ (v. 15), is het in die verhouding tot God gekomen.</note>!</verse>

<verse osisID="Jer.33.17"> Want dit zegt de Heer: Het zal David niet ontbreken aan een man, die zitten zal op den troon van het huis van Israël<note n="1865">M.a.w. voor immer zal er iemand uit het geslacht van David op zijnen troon gezeten zijn, volgens de godspraak van Nathan, II Reg. VII 12-16; deze godspraak toch was door de verwerping van Sedecias (XXII 30) niet verijdeld. Zij zou vervuld worden in David's ‘gerechte spruit’, den Messias. Vgl. Luc. I 32. De bewoordingen van dit vers komen overeen met III Reg. II 4, vooral met VIII 25 en IX 5, waar de profetie van Nathan bedoeld wordt. Vgl. Ez. XXI 26, 27.</note>.</verse>

<verse osisID="Jer.33.18"> En den priesters en den Levieten zal het niet ontbreken aan een man voor mijn aangezicht, die brandoffers opdragen en het spijsoffer ontsteken en offerdieren slachten zal, alle dagen<note n="1866">Hebr.: ‘En den priesters, den Levieten’, een verklarende bijstelling, welke beteekent: den priesters uit den stam Levi; vgl. Deut. XVII 9, 18; XVIII 1 enz. Hun zal het niet ontbreken aan een man, die als offeraar voor mijn aangezicht zal staan. Want ook het priesterschap en het offer in eigenlijken zin zal in het Rijk van den Messias in stand blijven. Dit wordt evenals Is. XIX 19-21; Mal. III 3, 4 op Oud-Testamentische wijze uitgedrukt. Welk dit offer zijn zal, hetwelk de drie hier genoemde offers van het Oude Verbond in zich besluit, leerde later Mal. I 11. Vgl. Jer. III 16.</note>.</verse>

<verse osisID="Jer.33.19"> En het woord des Heeren geschiedde tot Jeremias<note n="1867">Eene plechtige bevestiging der belofte van v. 17 en 18 aangaande het koningschap en het priesterschap van het Nieuwe Verbond.</note>, zeggende:</verse>

<verse osisID="Jer.33.20"> Dit zegt de Heer: Indien mijn verbond met den dag en mijn verbond met den nacht kan verbroken worden, zoodat het geen dag en geen nacht zij op zijnen tijd,</verse>

<verse osisID="Jer.33.21"> dan zal ook mijn verbond verbroken kunnen worden met David, mijnen dienstknecht, zoodat er uit hem geen zoon zij, die heersche op zijnen troon, en de Levieten en de priesters, mijne dienaren<note n="1868">Hebr. ‘en (zal mijn verbond) met de Levieten, de priesters, mijne dienaren’, verbroken kunnen worden. Zie XXXI 35 volg.; hier leert de vergelijking met de altijddurende en onafgebroken opvolging van dag en nacht de bestendigheid van de koninklijke en priesterlijke waardigheid in het Rijk van den Messias.</note>.</verse>

<verse osisID="Jer.33.22"> Gelijk de sterren des hemels niet kunnen geteld en het zand der zee niet kan gemeten worden, alzoo zal Ik het zaad van David, mijnen dienstknecht, vermenigvuldigen, alsook de Levieten, mijne dienaren<note n="1869">De aartsvaderlijke zegen, aan het zaad van Abraham en Isaäc beloofd (Gen. XXII 17; XXVI 4), zal op geestelijke wijze verwezenlijkt worden in hen, die om de koninklijke macht, welke zij in het Godsrijk in naam van den Messias uitoefenen, het zaad van David, en om hunne priesterlijke bediening, als plaatsvervangers van den priester-Messias, de Levieten genoemd worden. Vgl. Ps. XLIV 17.</note>.</verse>

<verse osisID="Jer.33.23"> En het woord des Heeren geschiedde tot Jeremias, zeggende:</verse>

<verse osisID="Jer.33.24"> Hebt gij niet bemerkt, wat dit volk gesproken heeft, zeggende: De twee geslachten, die de Heer had uitverkoren, zijn verworpen; en zij hebben mijn volk versmaad, daar het in hunne oogen geen volk meer is<note n="1870">Zij, die dit woord gesprocen hebben, dit volk, zijn die Israëlieten, welke aan de beloofde herstelling van Israël wanhopen. De twee geslachten zijn volgens sommigen het koninklijke en het priesterlijke geslacht (v. 17-22), doch waarschijnlijker (om het volgende mijn volk) de twee volksstammen (zie I 15) of de twee huizen Israël en Juda. De kleinmoedigen noemden het uitverkoren Israël en Juda om de straf der ballingschap door God verworpen. Doch hiermede hebben zij, zoo gaat God voort, mijn volk, het door Mij voor immer uitverkoren volk, versmaad.</note>?</verse> 


<verse osisID="Jer.33.25"> Dit zegt de Heer: Indien Ik mijn verbond tusschen den dag en den nacht en de wetten voor den hemel en de aarde niet heb vastgesteld<note n="1871">Zie voor Gods verbond met den dag en den nacht v. 20 en Gen. VIII 22; voor de hier bedoelde wetten XXXI 35, 36.</note>,</verse>

<verse osisID="Jer.33.26"> dan zal Ik ook het zaad van Jacob en van David, mijnen dienstknecht, verwerpen, zoodat Ik van zijn zaad niet nemen zal tot vorsten over het zaad van Abraham, van Isaäc en van Jacob; want Ik zal hunne gevangenschap terugvoeren en Mij hunner ontfermen<note n="1872">Het zaad van Jacob is het geestelijke Israël, het zaad van David is de Messias en de met en namens hem over zijn Rijk gebiedende priestervorsten, v. 22. God noemt vervolgens zijn volk het zaad van Abraham enz. om te wijzen op de groote belofte aan de aartsvaders gedaan betreffende hunne nakomelingschap. Zie verder XXXII 44.</note>.</verse>

</chapter>


<chapter osisID="Jer.34">
 

<title>Hoofdstuk XXXIV.</title><p>Het lot van Sedecias (v. 1-7). Strafrede tegen de inwoners van Jerusalem, die hunne belofte betreffende de vrijlating der lijfeigenen hadden geschonden (v. 8-22).</p>


<verse osisID="Jer.34.1"> Het woord<note n="1873">In dit en de volgende hoofdstukken verhaalt Jeremias, wat hij vóór (XXXIV-XXXIX) en nà (XL-XLV) de inneming der stad tot openbaring van Gods gerechtigheid gezegd, gedaan en geleden heeft.</note>, dat van den Heer tot Jeremias geschiedde, toen Nabuchodonosor, de koning van Babylon, en geheel zijn leger en alle koninkrijken der aarde, welke onder de macht zijner hand waren, en alle volken streden tegen Jerusalem en tegen al zijne steden<note n="1874">Alle (aan Babel onderworpen) volken staat niet in de Septuag. (hoofdst. XLI). De lange opsomming der belegeraars wijst op de ontelbare menigte van het Chaldeeuwsche heerleger. Tegen al zijne steden (zie op XIX 15), vooral tegen Lachis en Azeclia, v. 7.</note> - zeggende:</verse>

<verse osisID="Jer.34.2"> Dit zegt de Heer, de God van Israël: Ga heen en spreek tot Se- decias, den koning van Juda, en zeg tot hem: Dit zegt de Heer: Zie, Ik zal deze stad overleveren in de handen van den koning van Babylon<note n="1875">De Septuag. voegt hierbij: ‘en hij zal haar innemen’.</note>, en hij zal haar verbranden met vuur.</verse>

<verse osisID="Jer.34.3"> En gij, gij zult niet ontkomen aan zijne hand, maar gij zult gegrepen en gevangen en in zijne hand overgeleverd worden; en uwe oogen zullen de oogen van den koning van Babylon zien, en zijn mond zal tot uwen mond spreken, en gij zult in Babylon komen<note n="1876">Zie XXXII 3-5, waar de koning deze aankondiging van Jeremias ongeveer in dezelfde bewoordingen aanhaalde.</note>.</verse>

<verse osisID="Jer.34.4"> Nochtans luister naar het woord des Heeren, Sedecias, koning van Juda! Dit zegt de Heer aangaande u: Gij zult niet sterven door het zwaard;</verse>

<verse osisID="Jer.34.5"> doch in vrede zult gij sterven, en naar de verbranding van uwe vaderen, de vroegere koningen, die vóór u geweest zijn, alzoo zal men u verbranden; en: ach heer! zal men over u weeklagen. Want Ik, Ik heb het woord gesproken, zegt de Heer<note n="1877">In vrede, d.i. een natuurlijken dood, sterven. Naar de verbranding enz.: bij de lijkplechtigheden van koningen behoorde het verbranden van reukwerk; vgl. II Par. XVI 14; XXI 19. Lees in plaats van ‘comburent te’ naar den grondtekst ‘tibi’: men zal u ter eere verbranden. Want van lijkverbranding, welke als eene oneer gold (zie Am. II 1) en alleen in geval van nood geschiedde (zie Am. VI noot 12), is hier geen sprake. De Septuag. heeft niets van die ‘verbranding’. - Waarschijnlijk moeten v. 4 en 5 worden opgevat als eene belofte, afhangend van eene voorwaarde, die niet bepaald uitgedrukt, maar in het begin van v. 4 en aan het slot van v. 5 wordt aangeduid: Luister naar, d.i. wees gehoorzaam aan, het woord, dat XXXVIII 17 volg. verklaard wordt. De voorwaarde zou dus zijn: indien gij u vrijwillig onderwerpt aan de Chaldeën. Daar nu Sedecias dit geweigerd heeft, is men van meening, dat deze belofte niet vervuld is; zie LII 11 zijn ellendig uiteinde.</note>.</verse>

<verse osisID="Jer.34.6"> En Jeremias, de profeet, sprak tot Sedecias, den koning van Juda, al deze woorden in Jerusalem.</verse>

<verse osisID="Jer.34.7"> En het leger van den koning van Babylon streed tegen Jerusalem en tegen al de overgebleven steden van Juda, tegen Lachis en tegen Azecha<note n="1878">Beide gelegen ten zuidwesten van Jerusalem, in de zoogenaamde Sjefela of de vlakte van Juda.</note>; want deze waren de versterkte steden, die van de steden van Juda nog overig waren.</verse> 


<verse osisID="Jer.34.8"> Het woord, dat van den Heer tot Jeremias geschiedde, nadat koning Sedecias een verbond gesloten had met het geheele volk in Jerusalem<note n="1879">Dit woord des Heeren gewerd naar v. 21, 22 aan Jeremias in den tusschentijd, dat het Chaldeeuwsche leger het beleg voor Jerusalem had opgebroken om het naderende Egyptische leger terug te slaan. Gedurende die kortstondige verademing hadden Jerusalem's inwoners de plechtige gelofte van v. 15 verbroken, welke zij tijdens den nood der belegering aan God gedaan hadden. Toen hadden zij namelijk beloofd, de wet na te leven van Exod. XXI 1-4 (vgl. Lev. XXV 39-43; Deut. XV 12-15), die voorschreef, in het zevende jaar de Hebreeuwsche slaven en slavinnen vrij te laten.</note> en had laten uitroepen,</verse>

<verse osisID="Jer.34.9"> dat een ieder zijnen dienstknecht en een ieder zijne dienstmaagd, den Hebreër zoowel als de Hebreeuwsche, vrij zou laten, en zij hen niet in dienst zouden houden, te weten wat den Judeër en zijnen broeder betreft.</verse>

<verse osisID="Jer.34.10"> Alle vorsten dan en geheel het volk hadden hieraan gehoor gegeven en hadden het verbond aangegaan, dat een ieder zijnen dienstknecht en een ieder zijne dienstmaagd vrij zou laten, en dat zij hen niet langer in dienst zouden houden; zij hadden dan gehoor gegeven en hadden hen vrijgelaten.</verse>

<verse osisID="Jer.34.11"> En daarna<note n="1880">Na den aftocht van het Chaldeeuwsche leger; zie v. 21; vgl. XXXVII 5-10. - Dit vers staat niet in de Septuag., die in v. 8-22 beknopter is.</note> waren zij veranderd en hadden hunne dienstknechten en dienstmaagden, die zij hadden vrijgelaten, teruggehaald en hen met dwang tot dienstknechten en dienstmaagden gemaakt.</verse>

<verse osisID="Jer.34.12"> En het woord des Heeren geschiedde van den Heer tot Jeremias, zeggende:</verse>

<verse osisID="Jer.34.13"> Dit zegt de Heer, de God van Israël: Ik heb een verbond gesloten met uwe vaderen, ten dage dat Ik hen heb uitgevoerd uit het land Egypte, uit het huis der slavernij<note n="1881">Ik zelf ben de Stichter van het verbond, dat u verplicht de Hebreeuwsche slaven en slavinnen vrij te laten. Ten dage ziet op de wetgeving van Sinaï, na de verlossing uit Egypte; vgl. VII 22. Het huis der slavernij evenals Exod. XX 2, doch hier met nadruk, daar er sprake is van het recht der slaven op vrijlating, gelijk in Deut. XV 12-15.</note>, zeggende:</verse>

<verse osisID="Jer.34.14"> Wanneer er zeven jaren vervuld zijn, late een ieder zijnen broeder vrij, den Hebreër, die zich aan</verse> 
<verse osisID="Jer.34.1">hem verkocht heeft, en hij zal u zes jaren dienen; en gij zult hem vrij van u laten heengaan<note n="1882">Naar Deut. XV 12, waar eveneens de dienstbaarheid niet langer dan zes volle jaren duren mag. De minder juiste uitdrukking wanneer er zeven jaren (Septuag. juister ‘zes jaren’) vervuld zijn moet derhalve in dienzelfden zin verklaard worden. Vgl. onze zegswijze ‘over acht dagen’ om zeven volle dagen te beteekenen.</note>. En uwe vaderen hoorden niet naar Mij, noch neigden zij hun oor.</verse>

<verse osisID="Jer.34.15"> En gijlieden waart heden tot inkeer gekomen en deedt wat recht is in mijne oogen, zoodat gij vrijlating uitriept, een ieder voor zijnen naaste; en gij hadt een verbond gesloten voor mijn aangezicht in het huis, over hetwelk mijn naam is uitgeroepen<note n="1883">Vrijlating uitroepen evenals v. 8, volgens Lev. XXV 10. In het huis of den tempel; zie op VII 10. Het was derhalve eene heilige en plechtige gelofte geweest.</note>.</verse>

<verse osisID="Jer.34.16"> En gij zijt teruggekeerd en hebt mijnen naam ontheiligd; en gij hebt een ieder zijnen dienstknecht en een ieder zijne dienstmaagd teruggehaald, die gij hadt laten gaan om vrij en onafhankelijk te zijn; en gij hebt hen gedwongen om u tot dienstknechten en dienstmaagden te zijn.</verse>

<verse osisID="Jer.34.17"> Daarom zegt dit de Heer: Gij hebt niet naar Mij gehoord om vrijlating uit te roepen, een ieder voor zijnen broeder en een ieder voor zijnen naaste; zie, Ik roep voor u vrijlating uit, spreekt de Heer, tot het zwaard en tot de pest en tot den honger<note n="1884">M.a.w. Ik ontsla u uit mijnen dienst en Mij zelven van de zorg voor u (vgl. Lev. XXV 42), zoodat gij niet meer mijne dienaren zijt en Ik niet meer uw Meester ben, en gij, als 't ware vogelvrij verklaard, eene prooi zult worden van het zwaard enz. Zie verder XV 4.</note>; en Ik zal u tot ontzetting maken voor alle koninkrijken der aarde.</verse>

<verse osisID="Jer.34.18"> En de mannen, die mijn verbond overtreden en de woorden des verbonds niet onderhouden hebben, waarin zij voor mijn aangezicht hebben toegestemd, zal Ik maken als het kalf, dat zij in tweeën hebben gehouwen en tusschen welks stukken zij zijn doorgegaan:</verse>

<verse osisID="Jer.34.19"> de vorsten van Juda en de vorsten van Jerusalem, de hofbe- ambten en de priesters en geheel het volk des lands, die tusschen de stukken van het kalf zijn doorgegaan<note n="1885">Over dit aloud gebruik bij het sluiten van een plechtig verbond is gesproken Gen. XV noot 7.</note>.</verse>

<verse osisID="Jer.34.20"> En Ik zal hen geven in de handen hunner vijanden en in de handen dergenen, die hun naar het leven staan; en hunne lijken zullen tot spijze zijn voor de vogelen des hemels en voor de wilde dieren der aarde<note n="1886">Zie VII 33; XVI 4.</note>.</verse>

<verse osisID="Jer.34.21"> En Sedecias, den koning van Juda, en zijne vorsten zal Ik geven in de handen hunner vijanden en in de handen dergenen, die hun naar het leven staan, en in de handen der legerscharen van den koning van Babylon, die van ulieden zijn weggetogen<note n="1887">De aanleiding daartoe wordt verhaald XXXVII 5-8. Zie noot 7 en verder IV 7; X 22 enz.</note>,</verse>

<verse osisID="Jer.34.22"> Zie, Ik geef bevel, zegt de Heer, en Ik zal hen terugvoeren naar deze stad, en zij zullen tegen haar strijden en haar innemen en verbranden met vuur; en de steden van Juda zal Ik maken tot woestenij, zoodat er geen bewoner is.</verse>

</chapter>


<chapter osisID="Jer.35">
 

<title>Hoofdstuk XXXV.</title>
<p>Gehoorzaamheid der Rechabieten (v. 1-11); het ongehoorzame Israël (v. 12-19).</p>


<verse osisID="Jer.35.1"> Het woord, dat van den Heer tot Jeremias geschiedde in de dagen van Joakim, den zoon van Josias, den koning van Juda<note n="1888">Volgens velen in Joakim's vierde regeeringsjaar, toen de Chaldeën voor het eerst in aantocht waren (zie v. 11 en vgl. XXV noot 1; IV Reg. XXIV 1); volgens anderen kort vóór de strooptochten der naburige volken, die het einde van Joakim's regeering verontrustten (IV Reg. XXIV 2) en de tweede komst van Nabuchodonosor voorafgingen (v. 10 aldaar). Vgl. Jer. XII 7-17.</note>, zeggende:</verse>

<verse osisID="Jer.35.2"> Ga heen naar het huis der Rechabieten<note n="1889">Het huis der Rechabieten was een tak van den stam der Cinieten (I Par. II 55), nakomelingen van Hobab, den schoonbroeder van Moses (Num. X 29), die met de Israëlieten uit de woestijn naar Chanaän waren gekomen. Zij waren voortdurend in vriendschappelijke betrekking met Israël gebleven; vgl. Judic. I 16; IV 11, 17; I Reg. XV 6. Naar de wijze der aartsvaders leidden zij een zwervend herdersleven, in den dienst van den waren God en in reinheid van zeden. Zij werden geheeten naar hunnen voorvader Rechab; diens zoon Jonadab, een aanzienlijk stamvorst uit den tijd van Jehu (IV Reg. X 15 volg., 23), had het in v. 6 en 7 beschreven gebruik aan zich en zijn nakroost ten plicht gesteld.</note> en spreek tot hen en breng hen in het huis des Heeren in eene der schatkamers<note n="1890">Zie op I Par. XXVIII 11-12. Die kamers dienden ook tot woningen voor tempeldienaren en tot zalen voor gezellige bijeenkomsten, vooral bij offermaaltijden. Aan zulk eene ruime zaal valt hier te denken.</note> en geef hun wijn te drinken.</verse>

<verse osisID="Jer.35.3"> En ik nam Jezonias, den zoon van Jeremias, den zoon van Habsanias, en zijne broeders en al zijne zonen en het geheele huis der Rechabieten<note n="1891">Jezonias was destijds het hoofd van den Rechabietenstam. Geheel het huis, dat derhalve niet talrijk was.</note>;</verse>

<verse osisID="Jer.35.4"> en ik bracht hen in het huis des Heeren naar de schatkamer der zonen van Hanan, den zoon van Jegedelias, den man Gods; en zij was gelegen bij de schatkamer der vorsten, boven de schatkamer van Maäsias, den zoon van Sellum, die drempelbewaarder was<note n="1892">Hanan heet de man Gods, eene benaming die veelal aan Gods profeten wordt gegeven (zie III Reg. XII 22). Zijne zonen zijn wellicht zijne leerlingen, die in genoemde zaal hunne bijeenkomsten hielden. Drempelbewaarder was naar LII 24 eene niet onaanzienlijke betrekking.</note>.</verse>

<verse osisID="Jer.35.5"> En ik zette voor de kinderen van het huis der Rechabieten bokalen vol wijn en bekers<note n="1893">Bokalen, uit welke de bekers konden gevuld worden.</note>; en ik zeide tot hen: Drinkt wijn!</verse>

<verse osisID="Jer.35.6"> En zij antwoordden: Wij zullen geen wijn drinken; want Jonadab, de zoon van Rechab, onze vader, heeft ons geboden, zeggende: Gij zult geen wijn drinken, gij noch uwe kinderen, ten eeuwigen dage;</verse>

<verse osisID="Jer.35.7"> en gij zult geen huis bouwen en geen zaad zaaien en geen wijngaarden planten noch bezitten; maar gij zult in tenten wonen, al uwe dagen, opdat gij vele dagen leven moogt op het aanschijn des lands, waarin gij als vreemdelingen verkeert<note n="1894">M.a.w. indien gij, Rechabieten, overeenkomstig uwe voorvaderlijke zeden, het eenvoudige herdersleven blijft leiden, zonder u door weelde te verweekelijken of door rijke bezittingen de hebzucht van andere volken op te wekken, zult gij, om uwe getrouwheid aan het voorschrift uws vaders, den zegen verwerven, die Exod. XX 12 aan de gehoorzaamheid beloofd is.</note>.</verse> 


<verse osisID="Jer.35.8"> Wij hebben dus gehoorzaamd aan de stem van onzen vader Jonadab, den zoon van Rechab, in alles wat hij ons geboden heeft, zoodat wij geen wijn drinken al onze dagen, wij en onze vrouwen, onze zonen en dochters,</verse>

<verse osisID="Jer.35.9"> en geen huizen bouwen ter bewoning; en wijngaard en akker en zaaizaad hebben wij niet bezeten;</verse>

<verse osisID="Jer.35.10"> doch in tenten hebben wij gewoond; en wij zijn gehoorzaam geweest aan alles, wat ons Jonadab, onze vader, geboden heeft.</verse>

<verse osisID="Jer.35.11"> Toen echter Nabuchodonosor, de koning van Babylon, was opgetrokken naar ons land, zeiden wij: Komt en laat ons Jerusalem binnengaan voor het aangezicht van het leger der Chaldeën en voor het aangezicht van het leger van Syrië; daarom vertoeven wij in Jerusalem<note n="1895">Alleen door den nood gedwongen hadden zij binnen Jerusalem tijdelijk eene schuilplaats gezocht. De Syriërs waren onder die stroopende volken, welke de komst der Chaldeën voorafgingen; zie noot 1.</note>.</verse>

<verse osisID="Jer.35.12"> En het woord des Heeren geschiedde tot Jeremias, zeggende:</verse>

<verse osisID="Jer.35.13"> Dit zegt de Heer der heerscharen, de God van Israël Ga heen<note n="1896">Uit de zaal naar het voorhof, waar het volk zich bevond.</note> en zeg tot de mannen van Juda en tot de bewoners van Jerusalem: Zult gij dan nimmer tucht aannemen, om te gehoorzamen aan mijne woorden, zegt de Heer<note n="1897">Tucht beteekent hier de strenge berisping, welke in dat beschamend voorbeeld van gehoorzaamheid was gelegen. De volle titel van Israël's God in den aanhef: de Heer der heerscharen enz. en daarbij het bevestigende zegt de Heer, aan het einde, hebben hier bijzonderen nadruk: de Reehabieten gehoorzaamden aan het eenmaal gesproken woord eens menschen eeuwen lang; doch zij zijn weerspannig aan de zoo dikwerf herhaalde geboden van den machtigen en getrouwen God van Israël; zie v. 14.</note>?</verse>

<verse osisID="Jer.35.14"> Meer kracht hadden de woorden van Jonadab, den zoon van Rechab, die hij aan zijne zonen geboden heeft, dat zij geen wijn zouden drinken; en zij hebben er geenen gedronken tot op dezen dag, want zij hebben gehoorzaamd aan het gebod van hunnen vader: Ik echter, Ik heb tot u gesproken des morgens opstaande en sprekende, en gij hebt Mij niet gehoorzaamd<note n="1898">Zie VII noot 12. De Septuag. (hoofdstuk XLII) is hier en in de volgende verzen beknopter.</note>.</verse>

<verse osisID="Jer.35.15"> En Ik heb tot u al mijne dienstknechten, de profeten, gezonden, vroeg opstaande en zendende en zeggende: Bekeert u, een iegelijk van zijnen allerboosten weg, en richt uwe gezindheid ten goede; en loopt toch geen vreemde goden achterna en eert hen niet; en gij zult blijven wonen in het land, dat Ik gegeven heb aan u en aan uwe vaderen; en gij hebt uw oor niet geneigd noch naar Mij gehoord.</verse>

<verse osisID="Jer.35.16"> Derhalve hebben de kinderen van Jonadab, den zoon van Rechab, het gebod gestand gedaan van hunnen vader, dat hij hun geboden had; maar dit volk heeft Mij niet gehoorzaamd.</verse>

<verse osisID="Jer.35.17"> Daarom zegt dit de Heer der heerscharen, de God van Israël: Zie, Ik zal over Juda en over al de bewoners van Jerusalem al het onheil brengen, dat Ik tegen hen gesproken heb; omdat Ik tot hen gesproken heb, en zij niet hebben gehoord; omdat Ik hen geroepen heb, en zij Mij niet hebben geantwoord<note n="1899">Zie XXV 4, 5. De bewoners van Jerusalem, reeds in Juda begrepen, worden nog afzonderlijk vermeld, als meer bevoorrecht en daarom schuldiger. Omdat Ik tot hen gesproken enz. laat de Septuag. weg; zie verder VII 13; XI 11; XIX 15.</note>.</verse>

<verse osisID="Jer.35.18"> Doch tot het huis der Rechabieten zeide Jeremias: Dit zegt de Heer der heerscharen, de God van Israël: Omdat gij gehoorzaamd hebt aan het gebod van Jonadab, uwen vader, en al zijne bevelen onderhouden en alles gedaan hebt, wat hij u geboden heeft,</verse>

<verse osisID="Jer.35.19"> daarom zegt dit de Heer der heerscharen, de God van Israël: Nimmer zal het den stam van Jonadab, den zoon van Rechab, aan een man ontbreken, die staan zal voor mijn aangezicht, alle dagen<note n="1900">Vgl. XXXIII 17, 18. Deze belofte behelst, dat hun stam zal blijven voortbestaan en dat hunne hoofden den Heer onder een of ander opzicht zullen dienen, in vertrouwelijken omgang met Hem verkeerende; zie XV 19. Hoe de belofte in vervulling is gegaan, heeft de geschiedenis niet opgeteekend.</note>.</verse>

</chapter>


<chapter osisID="Jer.36"> 
 

<title>Hoofdstuk XXXVI.</title>
<p>Baruch schrijft Jeremias' profetieën op eene boekrol en leest ze aan het volk voor (v. 1-8); Joakim vernietigt die boekrol (v. 9-26); hernieuwing daarvan en godspraak betreffende Joakim en zijn volk (v. 27-32).</p>


<verse osisID="Jer.36.1"> En het geschiedde in het vierde jaar van Joakim, den zoon van Josias, den koning van Juda, dat dit woord geschiedde tot Jeremias vanwege den Heer, zeggende<note n="1901">Zie over het vierde jaar van Joakim XXV noot 1; aldaar (v. 3) gaf de profeet een kort overzicht van zijne prediking, die hij tot dusver gehouden had; zie op XXV 3. Thans beveelt hem God die prediking op schrift te brengen en aan het hardnekkige volk voor te lezen, om het zoo mogelijk te vermurwen.</note>:</verse>

<verse osisID="Jer.36.2"> Neem eene boekrol en schrijf daarop al de woorden, welke Ik tot u gesproken heb tegen Israël en Juda en tegen al de volken, van den dag af, dat Ik tot u gesproken heb, sinds de dagen van Josias tot op dezen dag<note n="1902">Eene boekrol bestond uit lange strooken papier of perkament, welke aan elkander gehecht en op eene rol gewonden werden. - De profeet moet den inhoud zijner prediking, in zooverre deze van dreigenden aard was (tegen), op schrift brengen; want de troostende voorspellingen had hij op bevel van God (zie XXX 2) op eene afzonderlijke rol geschreven. Tegen Israël of het Tienstammenrijk had de profeet alleen III 6 volg., en wel om wille van Juda, geprofeteerd; beter leest men naar de Septuag.: ‘tegen Jerusalem en Juda’, beide dikwerf te zamen vermeld; zie XXXV noot 12. Sinds de dagen van Josias, te weten van diens dertiende regeeringsjaar af; zie I 2.</note>:</verse>

<verse osisID="Jer.36.3"> of wellicht het huis van Juda, als het al de onheilen hoort, welke Ik denk aan hen te doen, terugkeere, een iegelijk van zijn allerslechtsten weg; en Ik zal hunne ongerechtigheid en hunne zonde genadig zijn<note n="1903">Zie XXVI 3 en noot 2 aldaar.</note>.</verse>

<verse osisID="Jer.36.4"> Jeremias riep dan Baruch, den zoon van Nerias; en Baruch schreef uit den mond van Jeremias al de woorden des Heeren, welke Hij tot hem gesproken had, op eene boekrol<note n="1904">Uit den mond van Jeremias, die aan Baruch al de woorden voorzeide, zie v. 18. Zie voor Baruch XXXII noot 11. Waarschijnlijk bezigde daarbij de profeet zijne aanteekeningen, welke hij gaandeweg gemaakt zal hebben. Want hij predikte reeds drie en twintig jaren; zie XXV noot 3.</note>.</verse>

<verse osisID="Jer.36.5"> En Jeremias gebood Baruch, zeggende: Ik ben in hechtenis en kan het huis des Heeren niet binnentreden<note n="1905">Clausus vertaalt hier de Vulgaat evenals XXXII 2; XXXIII 1, hoewel nergens gezegd wordt, dat ook Joakim den profeet in hechtenis heeft genomen en daarentegen naar v. 19 de profeet zich vrij kon bewegen. Het Hebr. kan ook beteekenen ‘verhinderd’, zoodat de profeet zich om een of andere reden niet tempelwaarts kon begeven.</note>.</verse> 


<verse osisID="Jer.36.6"> Ga gij derhalve derwaarts en lees van de rol, waarop gij uit mijnen mond hebt geschreven, de woorden des Heeren ten aanhooren van het volk in het huis des Heeren, op den vastendag; bovendien ook ten aanhooren van gansch Juda zult gij aan hen, die uit hunne steden komen, voorlezen<note n="1906">Op den vastendag, b.v. van den grooten verzoendag, den tienden der zevende maand (Lev. XXIII 27 volg.), of op een anderen buitengewonen vastendag, zooals die in zulke bange dagen als destijds (zie op XXV 1) door de overheid werden voorgeschreven; zie v. 9 en vgl. II Par. XX 3. Op zulke boetedagen kwam het volk in grooter aantal naar den tempel, en kon om de betere stemming meer vrucht van zulk eene voorlezing verwacht worden. Volgens velen is de vastendag van v. 9 ‘in het vijfde jaar in de negende maand’ bedoeld; doch het is niet waarschijnlijk, dat Jeremias ongeveer een jaar (zie v. 1) met de voorlezing zal gewacht hebben; bovendien wordt in v. 8 het bericht omtrent het schrijven en het voorlezen der boekrol gesloten en begint in v. 9 het verhaal, dat aanleiding gaf tot het verbranden van het boek. Hier en in de volgende verzen is de Septuag. (hoofdstuk XLIII) weder beknopter.</note>:</verse>

<verse osisID="Jer.36.7"> of wellicht hun gebed voor het aangezicht des Heeren valle, en een iegelijk terugkeere van zijn allerslechtsten weg; want groot is de toorn en de verbolgenheid, die de Heer heeft gesproken tegen dit volk<note n="1907">Een vurig en nederig gebed valt voor den troon van God neder en vindt derhalve bij Hem ingang en verhooring. Zulk een gebed mocht men bij die voorlezing verwachten; want groot is de toorn, die zich daarbij in de aankondiging der schrikkelijkste straffen openbaarde.</note>.</verse>

<verse osisID="Jer.36.8"> En Baruch, de zoon van Nerias, deed naar alles, wat Jeremias, de profeet, hem geboden had en las van de rol de woorden des Heeren in het huis des Heeren.</verse>

<verse osisID="Jer.36.9"> Het geschiedde nu in het vijfde jaar van Joakim, den zoon van Josias, den koning van Juda, in de negende maand, dat men een vastendag voor het aangezicht des Heeren had uitgeroepen voor al het volk in Jerusalem en voor de geheele menigte, welke uit de steden van Juda was samengestroomd in Jerusalem<note n="1908">Alstoen had Nabuchodonosor Juda reeds veroverd en Jerusalem ingenomen (zie IV Reg. XXIV 1; Dan. I 1; II Par. XXXVI 6) en was hij kort daarna om den dood zijns vaders naar Babel teruggekeerd. Het was derhalve waarschijnlijk een vastendag ter herdenking aan de geleden rampen, wellicht om hierdoor het verlangen naar wraak levendig te houden. Zie I Reg. XXXI 13; II Reg. I 12; I Esdr. X 6; Zach. VII 5. Naar het Hebr. riep het volk zelf dien vastendag uit in dien zin, dat het zijn verlangen daarnaar geopenbaard had of dat allen bereidvaardig dien wilden vieren. Uit de steden was men naar Jerusalem samengestroomd om de onveiligheid des lands.</note>.</verse> 


<verse osisID="Jer.36.10"> En Baruch las van de rol de woorden van Jeremias in het huis des Heeren, in de schatkamer van Gamarias, den zoon van Saphan, den schrijver, in het bovenste voor hof, aan den ingang der nieuwe poort van het huis des Heeren, ten aanhooren van het geheele volk<note n="1909">In de schatkamer, Hebr. ‘in de kamer’ (zie XXXV noot 3), van Gamarias enz. (zie IV Reg. XXII 3), den schrijver of kanselier, die, waarschijnlijk omdat hij ook in den tempel dienst te verrichten had, in het voorhof zijne kamer had; want de eigenlijke kanselarij was in het koninklijk paleis, zie v. 12. De kamer bevond zich in het bovenste voorhof, d.i. op de bovenverdieping der galerijen, die het binnenste voorhof omgaven, aan den ingang der nieuwe poort (zie XXVI noot 6); derhalve grensde zij aan het buitenste voorhof, zoodat Baruch van dat hooge standpunt aan het alhier vergaderde volk van de boekrol kon voorlezen.</note>.</verse>

<verse osisID="Jer.36.11"> En toen Micheas, de zoon van Gamarias, den zoon van Saphan, al de woorden des Heeren uit het boek gehoord had,</verse>

<verse osisID="Jer.36.12"> daalde hij af naar het huis des konings in de schatkamer van den schrijver<note n="1910">In de kamer van den vervolgens genoemden kanselier Elisama, waar de vorsten of de hooge staatsdienaren zitting hielden; van dezen is alleen Elnathan nog nader (zie XXVI 22) vermeld. De v. 11 en 13 genoemde Micheas vond het waarschijnlijk bedenkelijk, dat, terwijl de koning met zijne vorsten plannen beraamde om het Chaldeeuwsche juk af te schudden, de profeet aanmaande tot onderwerping, en dat die aanmaning in de vertrekken zijns vaders (zie v. 10) gebeurde.</note>; en zie, aldaar waren al de vorsten gezeten: Elisama, de schrijver, en Dalaïas, de zoon van Semeïas, en Elnathan, de zoon van Achobor, en Gamarias, de zoon van Saphan, en Sedecias, de zoon van Hananias, en al de vorsten.</verse>

<verse osisID="Jer.36.13"> En Micheas deed hun al de woorden kond, welke hij gehoord had, toen Baruch van de rol las ten aanhooren des volks.</verse>

<verse osisID="Jer.36.14"> Derhalve zonden al de vorsten Judi, den zoon van Nathanias, den zoon van Selemias, den zoon van Chusi<note n="1911">Judi, een lager beambte der kanselarij, heet in het Hebr. Jehoedi, wat hetzelfde is als Jood. Men vermoedt daarom, dat hij een bekeerling was van Cuschietische afkomst of een afstammeling van Chusi, Hebr. ‘Koesji’; zie Gen. X noot 7.</note>, tot Baruch, zeggende: Neem de rol, waarvan gij ten aanhooren van het volk gelezen hebt, in uwe hand en kom! Toen nam Baruch, de zoon van Nerias, de rol in zijne hand en kwam tot hen.</verse>

<verse osisID="Jer.36.15"> En zij zeiden tot hem: Zet u neder en lees dat ten aanhooren van ons. En Baruch las ten aanhooren van hen.</verse>

<verse osisID="Jer.36.16"> Als zij dan al de woorden gehoord hadden, verstomden zij, de een tegenover den ander<note n="1912">d.i. Zagen zij van schrik en ontsteltenis elkander sprakeloos aan; naar de Septuag. beraadslaagden zij met elkander. Dat zij Baruch en Jeremias niet ongenegen waren, blijkt uit het geheele verhaal; zie vooral v. 19.</note>, en zij zeiden tot Baruch: Wij moeten den koning kennis geven van al die woorden<note n="1913">Want zulk een voorspelling kon niet verborgen blijven. Waarschuwden zij derhalve den koning niet, dan hadden zij zijnen toorn te vreezen.</note>!</verse>

<verse osisID="Jer.36.17"> En zij ondervroegen hem, zeggende: Verklaar ons, hoe gij al die woorden uit zijnen mond hebt geschreven<note n="1914">Zij willen de meeste zekerheid omtrent den oorsprong dier voorspellingen, of zij inderdaad van den erkenden godsgezant Jeremias afkomstig waren. Uit zijnen mond staat niet in de Septuag. en geeft om v. 18 een minder goeden zin.</note>.</verse>

<verse osisID="Jer.36.18"> En Baruch zeide tot hen: Uit zijnen mond sprak hij, als lezende, al die woorden tot mij, en ik schreef ze met inkt op de rol.</verse>

<verse osisID="Jer.36.19"> En de vorsten zeiden tot Baruch: Ga heen en verberg u, gij en Jeremias, en niemand wete, waar gijlieden zijt<note n="1915">Want zij vreesden de wraak des konings; zie XXVI 21 volg.</note>.</verse>

<verse osisID="Jer.36.20"> En zij traden binnen tot den koning in het voorhof; de rol echter legden zij weg in de schatkamer van Elisama, den schrijver; en zij berichtten ten aanhooren des konings al de woorden<note n="1916">De kanselarij zag uit op een tweede voorhof, het binnenste, dat toegang verleende tot de wintervertrekken des konings, zie v. 22. Al de woorden, d.i. al de dingen, m.a.w. zij gaven den koning verslag van het gebeurde en van den inhoud der voorgelezen profetie, welke zij in de kanselarij hadden weggelegd uit vreeze voor de gramschap des konings.</note>.</verse>

<verse osisID="Jer.36.21"> En de koning zond Judi om de rol te halen, en deze nam haar uit de schatkamer van Elisama, den schrijver, en las ten aanhooren van den koning en van al de vorsten, die om den koning stonden.</verse>

<verse osisID="Jer.36.22"> De koning nu zat in het win- tervertrek, in de negende maand; en voor hem stond een vuurpot vol met brandende kolen<note n="1917">In de negende maand, ongeveer December, valt er in Jerusalem, bij noorden- en noordwestenwind, regen en soms sneeuw. Nog heden warmt men er zich bij een aarden vuurpot met brandende houtskolen, die, daar er geen schoorsteenen zijn, midden in het vertrek geplaatst wordt.</note>.</verse>

<verse osisID="Jer.36.23"> En toen Judi drie of vier bladzijden had gelezen, sneed hij het met een schrijversmes af en wierp het in het vuur, dat in den vuurpot was, totdat de geheele rol verteerd was door het vuur, dat in den vuurpot was<note n="1918">Voor bladzijden heeft het Hebr. eigenlijk ‘deuren’ of ‘deurvleugels’, waarmede de vierkante vakken of kolommen bedoeld zijn, waarin de rol was afgedeeld. Zulk eene kolom nam de geheele breedte der rol in, zoodat zij met ééne snede daarvan kon afgenomen worden. Zóó kon men ook drie of vier kolommen te gelijk afsnijden. Zoodra Judi eenige kolommen gelezen had, sneed hij of de koning het gelezene af, wierp dat in het vuur en herhaalde dit zoolang, totdat de geheele rol verteerd was door het vuur.</note>.</verse>

<verse osisID="Jer.36.24"> En zij vreesden niet, noch scheurden zij hunne kleederen, de koning en al zijne dienaren, die al deze woorden aanhoorden<note n="1919">Dienaren of hovelingen, onderscheiden van de in v. 12 genoemde raadslieden. Zij waren even ongeloovig en verstokt als de koning zelf.</note>.</verse>

<verse osisID="Jer.36.25"> Nochtans weerstonden<note n="1920">Hebr.: ‘smeekten’. De Septuag. zegt integendeel, dat zij den koning aanrieden het boek te verbranden; doch zulk een raad zou hier na de daad (v. 23) gekomen zijn.</note> Elnathan en Dalaïas en Gamarias den koning, opdat hij het boek niet verbranden zou; en hij hoorde niet naar hen.</verse>

<verse osisID="Jer.36.26"> En de koning gebood Jeremiël, den zoon van Amelech, en Saraïas, den zoon van Ezriël, en Selemias, den zoon van Abdeël, dat zij Baruch, den schrijver, en Jeremias, den profeet, zouden gevangen nemen; doch de Heer verborg hen<note n="1921">Naar de Septuag. is Amelech geen eigennaam, doch is Jeremiël ‘de zoon des konings’, d.i. een prins van koninklijken bloede, niet een zoon van den pas dertigjarigen (zie IV Reg. XXIII 36) Joakim. God verborg hen, d.i. liet niet toe, dat de gerechtsdienaren hen vonden.</note>.</verse>

<verse osisID="Jer.36.27"> En het woord des Heeren geschiedde tot Jeremias, den profeet - nadat de koning de rol en de woorden verbrand had, welke Baruch uit den mond van Jeremias had geschreven - zeggende:</verse>

<verse osisID="Jer.36.28"> Neem opnieuw een andere rol en schrijf daarop al de vorige woor- den, die op de eerste rol stonden, welke Joakim, de koning van Juda, verbrand heeft.</verse>

<verse osisID="Jer.36.29"> En aangaande Joakim, den koning van Juda, zult gij zeggen: Dit zegt de Heer: Gij hebt die rol verbrand, zeggende: Waarom hebt gij daarop geschreven en aangekondigd: Welhaast zal de koning van Babylon komen, en hij zal dit land verwoesten en daaruit mensch en vee doen verdwijnen<note n="1922">Vooral deze aankondiging, die in Jeremias' profetie zoo dikwerf herhaald wordt, had de gramschap van den verstokten koning opgewekt. - Dit in het vijfde jaar (v. 9) gesproken woord sluit niet uit, dat de koning van Babylon in het vierde jaar van Joakim (zie noot 8) Jerusalem en Juda veroverd had; want bij deze verovering was Juda niet dermate verwoest en ontvolkt als hier gezegd wordt. - Bemerk, dat hier, in het boek der profetieën, hetwelk in het vierde jaar van Joakim was geschreven, de koning van Babylon uitdrukkelijk genoemd werd als de uitvoerder van Gods wraak gericht; derhalve laat de Septuag. XXV 9, 11, 12 de vermelding van dien koning ten onrechte weg.</note>?</verse>

<verse osisID="Jer.36.30"> Daarom zegt de Heer dit tegen Joakim, den koning van Juda: Uit hem zal er niemand zijn, die op den troon van David zetelt; en zijn lijk zal worden weggeworpen in de hitte bij dag en in de koude bij nacht<note n="1923">Dezelfde voorspelling als XXII 18, 19; doch hier wordt er bijgevoegd, dat uit zijn nageslacht niemand op den troon van David zal zetelen. Wel volgde hem zijn zoon Jechonias op (IV Reg. XXIV 6), doch diens onrustige regeering van slechts drie maanden kon nauwelijks een ‘zetelen op den troon’ genoemd worden.</note>.</verse>

<verse osisID="Jer.36.31"> En aan hem en aan zijn zaad en aan zijne dienaren zal Ik hunne ongerechtigheden bezoeken, en over hen en over de bewoners van Jerusalem en over de mannen van Juda zal Ik al het onheil brengen, dat Ik over hen gesproken heb, zonder dat zij er naar luisterden<note n="1924">Zie XIX 15; XXXV 17.</note>.</verse>

<verse osisID="Jer.36.32"> Jeremias nu nam een andere rol en gaf deze aan Baruch, den zoon van Nerias, den schrijver; en hij schreef daarop uit den mond van Jeremias al de woorden van het boek, dat Joakim, de koning van Juda, met vuur verbrand had; en nog veel meer woorden werden er bijgevoegd, dan er te voren in stonden<note n="1925">Hebr.: ‘en nog vele dergelijke woorden (vele profetieën van dergelijken inhoud, zie op v. 2) werden er aan toegevoegd’. Zoo ontstond allengs het Boek Jeremias.</note>.</verse>

</chapter>


<chapter osisID="Jer.37"> 
 

<title>Hoofdstuk XXXVII.</title>
<p>Jeremias' lotgevallen gedurende de belegering en zijne godspraak aan Sedecias (v. 1-9); zijne gevangenneming en mishandeling in den kerker (v. 10-15); verzachting van zijn lot (v. 16-20).</p>


<verse osisID="Jer.37.1"> En koning Sedecias, de zoon van Josias, regeerde in de plaats van Jechonias, den zoon van Joakim; hem toch had Nabuchodonosor, de koning van Babylon, tot koning aangesteld in het land van Juda<note n="1926">Na de gevankelijke wegvoering van Jechonias (Hebr. evenals XXII 24 ‘Konjahoe’) had Nabuchodonosor diens oom Sedecias tot koning aangesteld.</note>.</verse>

<verse osisID="Jer.37.2"> En hij gehoorzaamde niet, hij en zijne dienaren en het volk des lands, aan de woorden des Heeren, welke Hij sprak door de bediening van Jeremias, den profeet<note n="1927">Vgl. II Par. XXXVI 16. Zij weigerden zich, overeenkomstig Gods bevel, te onderwerpen aan het juk der Chaldeën; zie XXV 9-11; XXVII 12-15; XXVIII 14.</note>.</verse>

<verse osisID="Jer.37.3"> En koning Sedecias zond Juchal, den zoon van Selemias, en den priester Sophonias, den zoon van Maäsias, tot Jeremias, den profeet, zeggende: Bid voor ons tot den Heer, onzen God<note n="1928">Een ander gezantschap dan XXI 1, zie aldaar noot 2 op het einde. Vgl. XXXVIII 1, 4 voor Juchal; XXI 1 en XXIX 25 voor Sophonias. De koning vleide zich nog met de hoop, dat hij door de hulp der Egyptenaren, die reeds opdaagden (zie v. 4), het Chaldeeuwsche juk zou kunnen afschudden. Tot dit einde vroeg hij thans de tusschenkomst van den profeet. Bid voor ons om een gunstig antwoord van God.</note>.</verse>

<verse osisID="Jer.37.4"> Jeremias nu bewoog zich vrij in het midden des volks; want zij hadden hem niet gevangen gezet in den kerker<note n="1929">Zij hadden hem nog niet gevangen gezet. Dit ziet terug op hetgeen XXXII 2 verhaald is, wat later geschiedde.</note>. Het leger van Pharao dan was van Egypte uitgetogen; en zoodra de Chaldeën, die Jerusalem belegerden, deze mare hoorden, waren zij van Jerusalem opgebroken<note n="1930">De Pharao Ephree (zie XLIV 30) was door Sedecias te hulp geroepen; zie Ez. XVII 15. Hoogstwaarschijnlijk werd het leger van Egypte reeds spoedig door de Chaldeën verslagen; zie Ez. XXX 21. Deze laatsten keerden daarna onmiddellijk terug om het beleg van Jerusalem voort te zetten.</note>.</verse>

<verse osisID="Jer.37.5"> En het woord des Heeren geschiedde tot Jeremias, den profeet, zeggende:</verse>

<verse osisID="Jer.37.6"> Dit zegt de Heer, de God van Israël: Zoo zult gij zeggen tot den koning van Juda, die u gezonden heeft om Mij te raadplegen: Zie, het leger van Pharao, dat u ter hulpe is uitgetogen, zal naar zijn land, naar Egypte, terugkeeren.</verse>

<verse osisID="Jer.37.7"> En de Chaldeën zullen terugkomen en strijd voeren tegen deze stad; en zij zullen haar innemen en haar verbranden met vuur.</verse>

<verse osisID="Jer.37.8"> Dit zegt de Heer: Misleidt toch uwe zielen<note n="1931">d.i. U zelven.</note> niet, zeggende: Gewis zullen de Chaldeën heengaan en van ons wegtrekken; want zij zullen niet heengaan.</verse>

<verse osisID="Jer.37.9"> Maar ook, al versloegt gij geheel het leger der Chaldeën, die tegen u strijd voeren, en al bleven er enkele gewonden van hen over: zij zouden, ieder uit zijne tent, opstaan en deze stad verbranden met vuur<note n="1932">M.a.w. wat God over Jerusalem beschikt heeft (zie XXV 11 en XXVII 6, 7), moet gebeuren en is op geene wijze meer af te wenden.</note>.</verse>

<verse osisID="Jer.37.10"> Toen dan het leger der Chaldeën van Jerusalem was opgebroken om het leger van Pharao,</verse>

<verse osisID="Jer.37.11"> ging Jeremias uit Jerusalem heen om zich te begeven naar het land van Benjamin en daar eene bezitting te verdeelen voor het aangezicht der burgers<note n="1933">In plaats van deze laatste woorden heeft het Hebr.: ‘in het midden des volks’. Dit kan ook met het eerste verslid verbonden worden en beteekenen, dat de profeet niet in het geheim, maar openlijk de stad uitging. Volgens sommigen ging hij de opbrengst zijner akkers innen, volgens anderen zijn deel van eene erfenis ontvangen, naar de Septuag. inkoopen doen tegen het aanstaande beleg. Zonder twijfel was hij van plan vóór de terugkomst der Chaldeën weder te keeren om zijn volk met raad en daad gedurende het volgende beleg bij te staan.</note>.</verse>

<verse osisID="Jer.37.12"> En toen hij aan de Benjaminpoort gekomen was, had daar een poortwachter zijne beurt, met name Jerias, de zoon van Selemias, den zoon van Hananias, en hij greep Jeremias, den profeet, zeggende: Gij vlucht over tot de Chaldeën<note n="1934">De Benjaminpoort lag aan de noordzijde der stad op den weg naar Anathoth. Een poortwachter, die volgens zijne beurt de wacht hield, Hebr.: ‘een hoofdman der wacht’. De beschuldiging gij vlucht over enz. had schijn van waarheid om Jeremias' woorden XXI 9. Vooral omdat hij gedurig aanmaande om tot de Chaldeën over te vluchten, was de profeet bij de legeroversten gehaat. Zijne woorden werkten huns inziens ontmoedigend op de troepen.</note>.</verse> 


<verse osisID="Jer.37.13"> En Jeremias antwoordde: Dat is valsch, ik vlucht niet tot de Chaldeën! En Jerias hoorde niet naar hem, maar nam Jeremias in hechtenis en bracht hem tot de vorsten.</verse>

<verse osisID="Jer.37.14"> Daarom ontstaken de vorsten in toorn tegen Jeremias en sloegen hem en wierpen hem in den kerker, die zich bevond in het huis van Jonathan, den schrijver; deze toch was opziener over den kerker<note n="1935">De hier bedoelde vorsten waren anderen en andersgezinden dan die ten tijde van Joakim; zie XXVI 16; XXXVI 19, 25. Zij sloegen hem, d.i. deden hem gerechtelijk stok- of geeselslagen geven. In het Hebr. en de Septuag. (hoofdst. XLIV) luiden de laatste woorden: ‘want dit (het huis van Jonathan) hadden zij ingericht tot een kerker’.</note>.</verse>

<verse osisID="Jer.37.15"> Aldus kwam Jeremias in den onderaardschen kerker en in het tuchthuis<note n="1936">Hebr. vermoedelijk: ‘en in de gewelven’ of kelders van genoemd huis.</note>; en daar zat Jeremias vele dagen.</verse>

<verse osisID="Jer.37.16"> Doch koning Sedecias liet hem halen; en hij ondervroeg hem te zijnen huize in het geheim en zeide: Is er ook eenig woord vanwege den Heer? En Jeremias zeide: Ja! En hij sprak: In de handen des konings van Babylon zult gij overgeleverd worden<note n="1937">Dit geschiedde, toen Jerusalem weder belegerd en de nood reeds hoog gestegen was; zie v. 20. In het geheim, uit vrees voor de aan Jeremias vijandige vorsten. Eenig woord beteekent eene of andere gunstige openbaring. Het onverschrokken antwoord luidt als in XXXII 4; XXXIV 3.</note>.</verse>

<verse osisID="Jer.37.17"> Voorts zeide Jeremias tot koning Sedecias: Wat heb ik tegen u en uwe dienaren en uw volk misdreven, dat gij mij in het kerkerhuis hebt geworpen<note n="1938">Want dit was met toestemming of althans met medeweten van den koning geschied. Het Hebr. heeft het meervoud: ‘dat gijlieden’, de vorsten enz.</note>?</verse>

<verse osisID="Jer.37.18"> Waar zijn uwe profeten, die u profeteerden en zeiden: Geenszins zal de koning van Babylon over u en over dit land komen?</verse>

<verse osisID="Jer.37.19"> Nu dan, hoor, bid ik, mijn heer en koning! Moge mijn smeekgebed gelden<note n="1939">Hebr.: ‘moge (het) vallen’; zie op XXXVI 7.</note> voor uw aangezicht, en zend mij niet terug in het huis van Jonathan, den schrijver, opdat ik aldaar niet sterve!</verse> 


<verse osisID="Jer.37.20"> Toen gaf koning Sedecias bevel, dat Jeremias zou gebracht worden naar het voorhof van den kerker<note n="1940">Hebr.: ‘naar het voorhof der bewaring’; zie XXXII noot 1.</note>, en men hem dagelijks eenen broodbol zou geven, behalve de toespijs, totdat al de brooden der stad zouden zijn opgeteerd<note n="1941">Behalve de gewone toespijs; in plaats hiervan heeft het Hebr.: ‘uit de straat der bakkers’. Dat karig stuk brood zou hem worden toebedeeld, totdat enz., wat weldra het geval zou zijn. Zie XXXVIII 9; LII 6.</note>; en Jeremias bleef in het voorhof van den kerker.</verse>

</chapter>


<chapter osisID="Jer.38">
 

<title>Hoofdstuk XXXVIII.</title>
<p>Jeremias in de handen der vijandelijke vorsten (v. 1-6); zijne redding door den Ethiopiër (v. 7-13); heimelijk onderhoud met Sedecias (v. 14-28).</p>


<verse osisID="Jer.38.1"> En Saphatias, de zoon van Mathan, en Gedelias, de zoon van Phassur, en Juchal, de zoon van Selemias, en Phassur, de zoon van Melchias, hoorden de woorden, welke Jeremias sprak tot al het volk<note n="1942">In het voorhof der bewaring ging Jeremias voort met de onderwerping aan de Chaldeën te prediken tot al het volk, dat vrijen toegang tot hem had; zie XXXII 8 en noot 1. Dit verdroot den hem steeds vinniger hatenden vorsten, die alleen van een opstand tegen de Chaldeën heil verwachtten; zie XXXVII 14. Van de hier genoemden is Juchal in XXXVII 3 en Phassur in XXI 1 vermeld. In de Septuag. (hoofdst. XLV) wordt deze laatste niet genoemd.</note>, zeggende:</verse>

<verse osisID="Jer.38.2"> Dit zegt de Heer: Al wie in deze stad blijft, zal sterven door het zwaard en door den honger en door de pest; maar wie overvlucht tot de Chaldeën, zal leven, en zijne ziel zal behouden zijn en leven<note n="1943">Zie XXI 9. In het Hebr. ook hier: ‘zijne ziel zal hem zijn als een buit’.</note>.</verse>

<verse osisID="Jer.38.3"> Dit zegt de Heer: Allerzekerst zal deze stad worden overgeleverd in de hand des legers van den koning van Babylon, en hij zal haar innemen<note n="1944">Zie XXXVII 16.</note>.</verse>

<verse osisID="Jer.38.4"> En de vorsten zeiden tot den koning: Wij vragen, dat die man gedood worde; opzettelijk toch maakt hij de handen slap der krijgslieden, die in deze stad zijn overgebleven<note n="1945">Opzettelijk staat niet in den grondtekst. - Maakt de handen slap enz., d.i. ontmoedigt de weinige nog overige krijgers.</note>, en de handen van het gansche volk, door dergelijke woorden tot hen te spreken; want deze man zoekt geen vrede voor dit volk, maar onheil.</verse>

<verse osisID="Jer.38.5"> En koning Sedecias zeide: Zie, hij is in uwe handen; want het is niet oorbaar, dat de koning u iets weigert<note n="1946">Hebr.: ‘want de koning vermag niets tegen u’. Uit deze woorden spreekt zijn misnoegen tegen de hem overheerschende rijksgrooten.</note>.</verse>

<verse osisID="Jer.38.6"> Zij namen dan Jeremias en wierpen hem in den put van Melchias, den zoon van Amelech<note n="1947">Zie XXXVI noot 21.</note>, welke in het voorhof van den kerker<note n="1948">Zie XXXII noot 1.</note> was; en zij lieten Jeremias met koorden neder in den put, waarin geen water was, maar slijk; zoo zonk Jeremias in de modder.</verse>

<verse osisID="Jer.38.7"> Maar Abdemelech, de Ethiopiër, een ontmande, die in het huis des konings was, hoorde, dat zij Jeremias in den put geworpen hadden; de koning nu zat in de Benjaminpoort<note n="1949">Voor Abdemelech heeft het Hebr. ‘ʽebed-melech’, dat ‘dienstknecht des konings’ beteekent en eveneens waarschijnlijk een eigennaam is. Hij was een ontmande, vermoedelijk in den eigenlijken zin, in dienst van den harem; zie v. 22. De koning zat in de Benjaminpoort (zie op XXXVII 12), wellicht om de krijgsbewegingen der Chaldeën te bespieden. Van de afwezigheid des konings hadden Jeremias' vijanden gebruik gemaakt om hunnen toeleg te volvoeren.</note>.</verse>

<verse osisID="Jer.38.8"> En Abdemelech ging uit het huis des konings heen en sprak tot den koning, zeggende:</verse>

<verse osisID="Jer.38.9"> Mijn heer en koning! slecht hebben deze mannen gehandeld in alles, wat zij tegen Jeremias, den profeet, gedaan hebben, door hem in den put te werpen, zoodat hij aldaar moet sterven van honger; want er is geen brood meer in de stad<note n="1950">Het was dus niet te verwachten, dat iemand nog, bij het groote gebrek aan levensmiddelen, aan den profeet zou denken, daar eigen levensbehoud alle zorg vereischte; zie XXXVII 20.</note>.</verse>

<verse osisID="Jer.38.10"> De koning gebood dan Abdemelech, den Ethiopiër, zeggende: Neem met u dertig mannen<note n="1951">Om te verhinderen, dat vorsten of eenigen van het volk zich verzetten zouden.</note> van hier mede en haal Jeremias, den profeet, uit den put, eer hij sterft.</verse>

<verse osisID="Jer.38.11"> Abdemelech nam derhalve de mannen met zich en trad het huis des konings binnen, dat onder de voorraadkamer was<note n="1952">Hebr. ‘en hij ging naar het huis des konings in het vertrek, dat onder’ enz., te weten in eene soort van bergplaats.</note>; en hij nam van daar oude lappen en vergane lompen mede en liet ze met koorden af tot Jeremias in den put.</verse>

<verse osisID="Jer.38.12"> En Abdemelech, de Ethiopiër, zeide tot Jeremias: Doe de oude lappen en deze vodden en lompen onder de oksels uwer armen<note n="1953">Eigenlijk: onder den elleboog uwer handen. Doch de oksels der armen zijn genoegzaam zeker bedoeld.</note> en de koorden daarover heen. En Jeremias deed alzoo.</verse>

<verse osisID="Jer.38.13"> En zij trokken Jeremias met de koorden op en haalden hem uit den put; en Jeremias bleef in het voorhof van den kerker<note n="1954">Zie XXXVII 20.</note>.</verse>

<verse osisID="Jer.38.14"> En koning Sedecias liet Jeremias, den profeet, bij zich halen aan den derden ingang, die in het huis des Heeren was; en de koning zeide tot Jeremias: Ik vraag u om een woord, verheel niets voor mij<note n="1955">Wat de derde ingang beteekent, is onbekend. Een woord, eene openbaring, die uitkomst belooft; want de nood steeg immer hooger. De profeet weet (zie XXXII 3-5), dat de koning een antwoord volgens zijne wenschen verlangt en anders in gramschap zal ontsteken.</note>.</verse>

<verse osisID="Jer.38.15"> En Jeremias zeide tot Sedecias: Zoo ik het u aankondig, zult gij mij dan niet dooden? En als ik u eenen raad geef, zult gij naar mij niet hooren<note n="1956">De vraag heeft den zin eener bevestiging: gij zult mij gewis dooden. Eenen raad als dien van XXI 8-10.</note>.</verse>

<verse osisID="Jer.38.16"> Koning Sedecias dan zwoer aan Jeremias in het geheim en zeide: Zoo waar de Heer leeft, die ons deze ziel gemaakt heeft<note n="1957">Deze ziel enz., d.i. het leven, ons geschonken heeft. Hij bezweert den levenden en levendmakenden God bij zijn eigen leven.</note>, ik zal u niet dooden en u niet overleveren in de handen dier mannen, die u naar het leven staan.</verse> 


<verse osisID="Jer.38.17"> En Jeremias zeide tot Sedecias: Dit zegt de Heer der heerscharen, de God van Israël: Indien gij heentrekt en uitgaat naar de vorsten van den koning van Babylon<note n="1958">Indien gij u vrijwillig overgeeft aan de vorsten, d.i. aan de legeroversten. Dezen toch, niet de koning zelf, voerden bevel over de belegeringstroepen; zie XXXIX 3-13.</note>, dan zal uwe ziel leven en zal deze stad niet met vuur verbrand worden, en gij zult behouden zijn, gij en uw huis.</verse>

<verse osisID="Jer.38.18"> Maar indien gij niet uitgaat naar de vorsten van den koning van Babylon, dan zal deze stad in de handen der Chaldeën worden overgeleverd, en zij zullen haar verbranden met vuur; en gij zult aan hunne hand niet ontkomen<note n="1959">Dezelfde raad als XXI 8 volg., hier echter meer toegepast op den persoon des konings. Vgl. XXXII 4; XXXIV 2-5.</note>.</verse>

<verse osisID="Jer.38.19"> En koning Sedecias zeide tot Jeremias: Ik ben bevreesd voor de Judeërs, die tot de Chaldeën zijn overgevlucht, dat ik wellicht word overgeleverd in hunne handen, en zij mij bespotten<note n="1960">Bespotten beteekent hier allerlei beschimpingen en mishandelingen doen ondergaan. Dit vreesde Sedecias van de zijde der talrijke Judeërs, die van het begin af den raad van Jeremias hadden gevolgd en verbitterd waren om den hardnekkigen en verderfelijken tegenstand van den koning en zijne partij.</note>.</verse>

<verse osisID="Jer.38.20"> Doch Jeremias antwoordde: Zij zullen u niet overleveren; luister, bid ik, naar de stem des Heeren, die ik tot u spreek; en het zal u welgaan, en uwe ziel zal leven.</verse>

<verse osisID="Jer.38.21"> Bijaldien gij echter weigert uit te gaan, is dit het woord, dat de Heer mij geopenbaard heeft:</verse>

<verse osisID="Jer.38.22"> Zie, al de vrouwen, die overgebleven zijn<note n="1961">Want niet weinigen waren bij de belegering door pest en honger omgekomen. Daar in v. 23 volgt ‘uwe vrouwen’, zijn hier die van den harem der vorige koningen mede egrepen.</note> in het huis van den koning van Juda, zullen weggevoerd worden naar de vorsten van den koning van Babylon; en zij zullen zeggen: Zij hebben u misleid en waren overmachtig tegen u, uwe vredegenooten<note n="1962">Het spotlied is tot dusver ontleend aan Abd. v. 7. Het bespot den koning als iemand, die door zijne vredegenooten, d.i. de valsche profeten en de rijksgrooten, die hem overheerschten, was bedrogen en ten val gebracht.</note>; zij deden uwe voeten wegzinken in modder en in slijk, en zij keerden u den rug toe<note n="1963">De zin is: Zij hebben u overgehaald om hen voor te gaan; en nu gij in de modder wegzinkt, keeren zij u den rug toe, in plaats van u te helpen. Een spreekwoordelijk gezegde om trouwelooze vriendschap te beteekenen.</note>.</verse> 


<verse osisID="Jer.38.23"> En al uwe vrouwen en uwe kinderen zullen weggevoerd worden naar de Chaldeën; en gij zult niet ontkomen aan hunne handen, maar door de hand van den koning van Babylon zult gij gegrepen worden; en deze stad zal hij verbranden met vuur<note n="1964">Hebr.: ‘gij zult haar verbranden’, d.i. daarvan de schuld zijn. Zie XXXIV 3.</note>.</verse>

<verse osisID="Jer.38.24"> Toen zeide Sedecias tot Jeremias: Niemand wete van deze woorden, en gij zult niet sterven<note n="1965">Sedecias schaamde zich voor zijne rijksgrooten over dit geheim onderhoud en bleef zich halsstarrig tegen God verzetten.</note>.</verse>

<verse osisID="Jer.38.25"> Doch indien de vorsten hooren, dat ik met u gesproken heb, en zij bij u komen en tot u zeggen: Geef ons te kennen, wat gij gesproken hebt tot den koning - verheel het niet voor ons, en wij zullen u niet dooden - en wat de koning gesproken heeft tot u<note n="1966">Hieruit blijkt, dat de krijgsoversten den onstandvastigen Sedecias niet vertrouwden en vreesden, dat hij, volgens den raad van den profeet, zich en de stad aan de Chaldeën zou overgeven.</note>;</verse>

<verse osisID="Jer.38.26"> dan zult gij tot hen zeggen: Ik heb mijne gebeden neergelegd voor den koning, opdat hij mij niet zou doen terugbrengen in het huis van Jonathan, en ik daar niet sterven zou<note n="1967">Dit had de profeet aan den koning metterdaad gevraagd; zie XXXVII 19.</note>.</verse>

<verse osisID="Jer.38.27"> Al de vorsten kwamen dan tot Jeremias en ondervroegen hem; en hij sprak tot hen overeenkomstig al de woorden, welke de koning hem geboden had, en zij lieten af van hem; niets toch was ruchtbaar geworden<note n="1968">Zij drongen niet verder aan, omdat niets van het onderhoud was ruchtbaar geworden, en zij dus niet konden bewijzen, dat de profeet niet alles mededeelde.</note>.</verse>

<verse osisID="Jer.38.28"> En Jeremias bleef in het voorhof van den kerker tot op den dag, waarop Jerusalem werd ingenomen. En het geschiedde, toen Jerusalem werd ingenomen<note n="1969">Dit behoort bij het volgende hoofdstuk. Men voegt het gewoonlijk bij v. 3, zoodat de twee eerste verzen een tusschenzin zijn.</note>.</verse>

</chapter>


<chapter osisID="Jer.39"> 
 

<title>Hoofdstuk XXXIX.</title>
<p>Het lot van Sedecias en zijn volk bij den val van Jerusalem; Jeremias' bevrijding uit den kerker (v. 1-14). Belofte aan Abdemelech (v. 15-18).</p>


<verse osisID="Jer.39.1"> In het negende jaar van Sedecias, den koning van Juda, in de tiende maand, kwam Nabuchodonosor, de koning van Babylon, en geheel zijn leger voor Jerusalem, en zij belegerden het.</verse>

<verse osisID="Jer.39.2"> En in het elfde jaar van Sedecias, in de vierde maand, den vijfden der maand, werd de stad geopend<note n="1970">Zie het uitvoeriger verhaal van LII 4-7 en IV Reg. XXV 1-4.</note>.</verse>

<verse osisID="Jer.39.3"> En al de vorsten van den koning van Babylon trokken er binnen en zetten zich aan de middelste poort<note n="1971">Al de vorsten (zie XXXVIII noot 17) zetten zich als ter vierschaar, om over het lot der stad en harer bewoners uitspraak te doen, aan de middelste poort. Deze is vermoedelijk eene poort van den vroegeren stadsmuur, toen binnen de stad, tusschen Sion en het lagere stadsgedeelte, gelegen. Vgl. I 15; IV 17.</note>: Neregel, Sereser, Semegarnabu, Sarsachim, Rabsares, Neregel, Sereser, Rebmag<note n="1972">Neregel Sereser is één eigennaam, die beteekent: Nirgal bescherme den koning. Semegarnabu beduidt vermoedelijk: wees genadig, Nebo! In de Septuag. wordt de laatste helft van dit woord nabu bij den volgenden eigennaam gevoegd (‘Nabusachor’); waarschijnlijk is de eerste helft Semegar of liever (Hebr.) ‘samgar’ de naam van het ambt door den eerstgenoemde bekleed (vermoedelijk ‘schatbewaarder’). De tweede zou dus heeten Nabu-Sarsachim, die rabsares was, d.i. overste der ontmanden of der dienaren van den harem en van het koninklijk paleis. De laatste draagt denzelfden naam als de eerste: Neregel Sereser en was rebmag, waarschijnlijk overste der Babylonische wijzen of wichelaars.</note> en al de overige vorsten van den koning van Babylon.</verse>

<verse osisID="Jer.39.4"> En toen Sedecias, de koning van Juda, en al de krijgslieden hen zagen, namen zij de vlucht; en zij trokken des nachts uit de stad langs den weg van den tuin des konings en door de poort, die tusschen de twee muren was, en zij trokken uit naar den weg der woestijn<note n="1973">Het verhaal van v. 4-10 keert uitvoeriger terug in LII 7-16 en IV Reg. XXV 4-12. In de Septuagint (hoofdst. XLVI) ontbreken v. 4-13.</note>.</verse>

<verse osisID="Jer.39.5"> Doch het leger der Chaldeën joeg hen achterna; en zij achterhaalden Sedecias in de vlakte der woestijn van Jericho en voerden hem gevankelijk naar Nabuchodonosor, den koning van Babylon, te Reblatha in het land Emath; en hij sprak over hem het vonnis uit.</verse>

<verse osisID="Jer.39.6"> En de koning van Babylon doodde de kinderen van Sedecias te Reblatha voor diens oogen; en al de edelen van Juda doodde de koning van Babylon.</verse>

<verse osisID="Jer.39.7"> Ook stak hij Sedecias de oogen uit; en hij kluisterde hem in voetboeien om hem naar Babylon te doen voeren.</verse>

<verse osisID="Jer.39.8"> En het huis des konings en het huis des volks verbrandden de Chaldeën met vuur, en den muur van Jerusalem slechtten zij.</verse>

<verse osisID="Jer.39.9"> En de overblijfselen des volks, die in de stad waren overgebleven, en de vluchtelingen, die tot hem waren overgevlucht, en de overigen van de lage volksklasse, die waren overgebleven, voerde Nabuzardan, de overste der krijgsknechten<note n="1974">Nabuzardan beteekent: Nebo schenke nakomelingschap. Hij was naar het Hebr.: ‘overste der lijfwachten’.</note>, naar Babylon.</verse>

<verse osisID="Jer.39.10"> En van het geringe volk, die volstrekt niets bezaten, liet Nabuzardan, de overste der krijgsknechten, er in het land Juda achter; en hij gaf hun wijngaarden en regenputten te dien dage.</verse>

<verse osisID="Jer.39.11"> Doch aangaande Jeremias had Nabuchodonosor, de koning van Babylon, bevolen<note n="1975">De koning van Babylon had of van de overgevluchte Judeërs of van de krijgsgevangenen vernomen, welken raad Jeremias vóór en tijdens het beleg had gegeven. Daarom was hij voor den profeet zoo gunstig gestemd.</note> aan Nabuzardan, den overste der krijgsknechten, zeggende:</verse>

<verse osisID="Jer.39.12"> Neem hem en richt op hem uwe oogen, en doe hem hoegenaamd geen leed; maar gelijk hij wil, zoo moet gij met hem handelen<note n="1976">M.a.w. draag zorg voor hem, dat hem geen leed geschiede, en laat hem vrij. Zie XL 4.</note>.</verse>

<verse osisID="Jer.39.13"> Bijgevolg zond Nabuzardan, de overste der krijgsmacht, alsmede Nabusezban en Rabsares en Neregel en Sereser en Rebmag<note n="1977">Ook Nabusezban (d.i. Nebo redt mij) had het ambt van rabsares en Neregel Sereser dat van rebmag; zie verder noot 3.</note> en alle grooten van den koning van Babylon,</verse> 


<verse osisID="Jer.39.14"> en zij lieten Jeremias uit het voorhof van den kerker halen en gaven hem over aan Godolias, den zoon van Ahicam, den zoon van Saphan, opdat hij het huis zou binnengaan en onder het volk zou wonen<note n="1978">Zie voor Godolias XL 5, voor zijnen vader Ahicam XXVI 24. Daar Nabuzardan ruim ééne maand na de verovering van Jerusalem aankwam (vgl. XXXIX 2 met LII 12), bleef derhalve de profeet al dien tijd in den kerker. In XXXVIII 28 wordt alléén gezegd, dat hij vóór de inneming der stad niet verlost werd. Het huis, misschien dat van Godolias of welke andere woning ook, staat in tegenstelling met den kerker. Zie verder XL noot 1.</note>.</verse>

<verse osisID="Jer.39.15"> Tot Jeremias nu was het woord des Heeren geschied, toen hij in hechtenis was in het voorhof van den kerker, zeggende<note n="1979">De verzen 15-18 moesten naar de tijdsorde achter XXXVIII 13 staan.</note>.</verse>

<verse osisID="Jer.39.16"> Ga en zeg aan Abdemelech, den Ethiopiër, zeggende: Dit zegt de Heer der heerscharen, de God van Israël: Zie, Ik zal mijne woorden over deze stad brengen ten kwade, en niet ten goede; en zij zullen voor uw aangezicht geschieden te dien dage<note n="1980">Zie XIX 15; XXI 10.</note>.</verse>

<verse osisID="Jer.39.17"> En Ik zal u bevrijden te dien dage, zegt de Heer; en gij zult niet worden overgeleverd in de handen der mannen<note n="1981">Der Chaldeën.</note>, voor wie gij vreest.</verse>

<verse osisID="Jer.39.18"> Maar redden en bevrijden zal Ik u, en gij zult door het zwaard niet vallen; maar uwe ziel zal u in behoudenis<note n="1982">Hebr.: ‘als een buit’; zie XXI 9.</note> zijn, omdat gij in Mij vertrouwen gesteld hebt, zegt de Heer<note n="1983">De Ethiopiër geloofde derhalve in den waren God.</note>.</verse>

</chapter>


<chapter osisID="Jer.40">
 

<title>Hoofdstuk XL.</title>
<p>Vrijlating van den profeet (v. 1-6). Godolias stadhouder (v. 7-12); aanslag op zijn leven (v. 13-16).</p>


<verse osisID="Jer.40.1"> Het woord, dat van den Heer geschiedde tot Jeremias, nadat hij door Nabuzardan, den overste der krijgsmacht, uit Rama was vrij- gelaten, toen deze hem tot zich genomen had, geboeid met ketenen in het midden van allen, die uit Jerusalem en Juda heentrokken en naar Babylon werden gevoerd<note n="1984">Het woord enz., een nieuw opschrift van XL-XLV. Want deze hoofdstukken behooren niet meer onder het opschrift van I 1-3, maar zijn als een aanhangsel te beschouwen. Het hier aangekondigde woord van den Heer volgt eerst XLII 7, na het verhaal van XL 1 - XLII 6. In Rama werden de ballingen verzameld (zie XXXI noot 14), door Nabuzardan (zie op XXXIX 9) gemonsterd en van daar naar Babel heengevoerd. Ook Jeremias was met hen gevankelijk naar Rama gebracht. Waaruit volgt, dat de profeet weder in boeien was, en dat Godolias de hem XXXIX 14 opgedragen zorg voor den profeet niet aanstonds of niet blijvend op zich heeft genomen. Waarschijnlijk was de landvoogd bij de wegvoering der krijgsgevangenen niet te Jerusalem aanwezig, en werd de profeet bij de heerschende verwarring met de overige hoofden des volks geboeid en medegesleept en eerst te Rama opgemerkt.</note>.</verse>

<verse osisID="Jer.40.2"> De overste der krijgsmacht dan nam Jeremias en zeide tot hem: De Heer, uw God, heeft dit onheil uitgesproken over deze plaats,</verse>

<verse osisID="Jer.40.3"> en Hij heeft het doen komen; en de Heer heeft gedaan gelijk Hij gesproken heeft, omdat gijlieden gezondigd hebt tegen den Heer en niet gehoord hebt naar zijne stem; zoo is dit woord over ulieden gekomen<note n="1985">De krijgsoverste had die voorspellingen van Jeremias waarschijnlijk uit den mond der overgevluchte en krijgsgevangen Judeërs vernomen.</note>.</verse>

<verse osisID="Jer.40.4"> Nu dan, zie, ik heb u heden bevrijd van de boeien, die aan uwe handen zijn; indien het u goeddunkt met mij mede te gaan naar Babylon, ga mede, en ik zal mijne oogen op u richten<note n="1986">Zie XXXIX noot 7.</note>; indien het u echter niet goeddunkt met mij naar Babylon te gaan, blijf hier; zie, het geheele land ligt voor uw aangezicht; wat gij verkiest en werwaarts het u goeddunkt te gaan, ga derwaarts<note n="1987">Vgl. Gen. XIII 9; XX 15.</note>!</verse>

<verse osisID="Jer.40.5"> Ga dan niet met mij mede<note n="1988">Nabuzardan bemerkte aanstonds dat de profeet het eerste niet verkoos. Hebr. waarschijnlijk: ‘en nog keerde hij zich niet om’, wat kan beteekenen: Jeremias volhardde in zijn besluit om in Juda te blijven. De Septuag. (hoofdst. XLVII) heeft dit niet en is in v. 4 en 5 korter en duidelijker: indien het u goeddunkt met mij mede te gaan naar Babylon, ga dan mede en Ik zal mijne oogen op u richten; zoo niet, blijf dan achter, keer terug naar Godolias.... en woon bij hem.... en ga, waarheen het u goeddunkt te gaan.</note>; maar woon bij Godolias, den zoon van Ahicam, den zoon van Saphan, dien de koning van Babylon heeft aangesteld over de steden van Juda; woon derhalve bij hem in het midden des volks; of ga, waarheen het u goeddunkt te gaan. En de overste der krijgsmacht gaf hem teerkost<note n="1989">Teerkost voor de reis van Rama naar het niet ver gelegen Masphath of Maspha (Hebr. ‘Mizpa’) in den stam Benjamin. Daar Jerusalem en de tempel verwoest waren, had Godolias deze stad tot verblijf gekozen, waarschijnlijk omdat zij van de oudste tijden af eene heilige plaats (zie Judic. XI 11; XX 1), eene plaats des gebeds geweest was; vgl. I Mach. III 45, 46.</note> en geschenken, en liet hem gaan.</verse>

<verse osisID="Jer.40.6"> Jeremias nu kwam tot Godolias, den zoon van Ahicam, te Masphath, en hij woonde bij hem in het midden des volks, dat in het land was achtergelaten.</verse>

<verse osisID="Jer.40.7"> En toen al de legerhoofden, die zich in de landstreken verspreid hadden, zij en hunne manschappen, vernamen, dat de koning van Babylon Godolias, den zoon van Ahicam, over het land had aangesteld, en dat hij aan hem het toezicht had gegeven over de mannen en de vrouwen en de kinderen en over de geringen des lands, die niet naar Babylon waren weggevoerd<note n="1990">Zie voor v. 7-9 IV Reg. XXV 23. Vrouwen, wier mannen, en kinderen, wier vaders in den krijg gesneuveld of in ballingschap gevoerd waren, en (d.i. te weten) over de geringen enz.; zie XXXIX 10.</note>,</verse>

<verse osisID="Jer.40.8"> kwamen zij tot Godolias te Masphath: te weten Ismahel, de zoon van Nathanias, en Johanan en Jonathan, de zonen van Careë, en Sareas, de zoon van Thanehumeth, en de zonen van Ophi, die van Netophathi waren, en Jezonias, de zoon van den Maächathiet, zij en hunne manschappen<note n="1991">Ismahel was naar XLI 1 van koninklijke afkomst. In IV Reg. XXV 23, hierbeneden v. 13 en XLII 1 is Johanan alleen als de zoon van Careë vermeld; de naam Jonathan wordt in de Septuag. niet genoemd en is waarschijnlijk eene schrijffout, uit de gelijkenis met ‘Johanan’ ontstaan. - De stad Netophathi lag niet ver van Bethlehem (I Esdr. II 21 volg.; II Esdr. VII 26). Maächa is eene landstreek in het Overjordaansche aan den voet van den Hermon (Deut. III 14; Jos. XII 5; XIII 11). - De landvoogd werd algemeen geacht; vandaar dat men van alle zijden tot hem samenstroomde.</note>.</verse>

<verse osisID="Jer.40.9"> En Godolias, de zoon van Ahicam, den zoon van Saphan, zwoer hun en hunnen manschappen, zeggende: Vreest niet de Chaideën te dienen, woont in het land en dient den koning van Babylon, en het zal ulieden welgaan<note n="1992">De raad van Godolias was overeenkomstig de godspraken van Jeremias (vgl. XXV 11 enz.). Hij zwoer hun, d.i. bevestigde hun het volgende onder eed.</note>.</verse> 


<verse osisID="Jer.40.10"> Zie ik, ik houd mijn verblijf te Masphath, om in te staan voor wat de Chaldeën bevelen, die tot ons gezonden worden<note n="1993">Hebr.: ‘om te staan voor het gezicht der Chaldeën, die tot ons zullen komen’, d.i. om in hunnen naam het land te besturen en aan hen rekenschap te geven van mijn bestuur. Als zoodanig geeft Godolias hun de verzekering, dat, zoo zij rustig en onderworpen blijven, hun geen leed zal geschieden, en zij veilig de vruchten van hun land zullen kunnen inoogsten.</note>; gij echter, zamelt wijn in en koren en olie, en bergt het in uwe vaten, en woont in uwe steden, die gij in bezit hebt.</verse>

<verse osisID="Jer.40.11"> Maar ook al de Judeërs, die in Moab en onder de kinderen van Ammon en in Idumea en in al de landstreken waren, toen zij hoorden, dat de koning van Babylon overblijfselen had gelaten in Judea, en dat hij over hen Godolias, den zoon van Ahicam, den zoon van Saphan, had aangesteld;</verse>

<verse osisID="Jer.40.12"> al de Judeërs, zeg ik, keerden terug uit al de plaatsen, werwaarts zij gevlucht waren, en kwamen naar het land Juda tot Godolias te Masphath; en zij zamelden wijn in en koren, uitermate veel<note n="1994">De mare van deze nieuwe nederzetting en van het rustig en veilig verblijf in Juda lokte de voor het leger der Chaldeën wijd en zijd gevluchte Judeërs naar hun vaderland terug. Zulk een vluchteling, die zich bij de Ammonieten had schuil gehouden, was Ismahel, voor wien de overige legervorsten van Juda den landvoogd te Maspha kwamen waarschuwen, naar v. 13 volg. - Uit den rijken oogst, dien zij reeds zoo spoedig konden inzamelen, volgt, dat de Chaldeën het land van Juda niet op barbaarsche wijze hadden verwoest, ja zelfs vruchtboomen en wijnbergen gespaard hadden. Naar de Septuag. zamelden zij ook ‘olie’ in.</note>.</verse>

<verse osisID="Jer.40.13"> Doch Johanan, de zoon van Careë, en al de legerhoofden, die in de landstreken verspreid waren geweest, kwamen tot Godolias te Masphath.</verse>

<verse osisID="Jer.40.14"> En zij zeiden tot hem: Weet dat Baälis, de koning der kinderen van Ammon, Ismahel, den zoon van Nathanias, heeft uitgezonden om u van het leven te berooven<note n="1995">Wat den koning der Ammonieten hiertoe dreef, blijkt niet. Wellicht was het eene oude veete tegen Godolias, of wel had hij gehoopt het grondgebied van Juda, na de wegvoering der bevolking, te kunnen nemen, en zag hij zich nu door de aanstelling van Godolias tot landvoogd in die verwachting teleurgesteld.</note>. En Godolias, de zoon van Ahicam, geloofde hen niet.</verse>

<verse osisID="Jer.40.15"> Doch Johanan, de zoon van Careë, sprak in het geheim tot Godolias te Masphath, zeggende: Ik zal gaan en Ismahel, den zoon van Nathanias, dooden, zonder dat iemand het weet, opdat hij u niet van het leven beroove, en niet de Judeërs, die om u verzameld zijn, allen verstrooid worden, zoodat de overblijfselen van Juda verloren gaan<note n="1996">Want werd Godolias vermoord, dan zou de wraak der Chaldeën op de overblijfselen neerkomen om hen te verstrooien en te verdelgen.</note>.</verse>

<verse osisID="Jer.40.16"> En Godolias, de zoon van Ahicam, zeide tot Johanan, den zoon van Careë: Doe dit woord niet; want het is valsch, wat gij van Ismahel zegt.</verse>

</chapter>


<chapter osisID="Jer.41">
 

<title>Hoofdstuk XLI.</title>
<p>Ismahel vermoordt Godolias (v. 1-3), benevens een groot aantal bedevaartgangers (v. 4-9); bevrijding der door Ismahel medegevoerde Joden (v. 10-15); plan om naar Egypte de wijk te nemen (v. 16-18).</p>


<verse osisID="Jer.41.1"> En het geschiedde in de zevende maand, dat Ismahel, de zoon van Nathanias, den zoon van Elisama, van koninklijke afkomst, en de grooten des konings en tien mannen met hem tot Godolias, den zoon van Ahicam, kwamen te Masphath; en zij aten te zamen brood aldaar te Masphath<note n="1997">In de zevende maand, drie maanden na de inneming der stad (XXXIX 2), twee maanden na hare verwoesting en de aanstelling van Godolias; zie LII 12. Ismahel was, waarschijnlijk om zijne afstamming van Elisama, een zoon van David (zie II Reg. V 16 en I Par. III 6, 8; XIV 7), van koninklijke afkomst en daarom naijverig op den landvoogd Godolias en verbitterd op de Chaldeën, derhalve een geschikt werktuig in de hand van den Ammonietischen koning. De grooten des konings kunnen de vorsten en rijksgrooten zijn, die evenals Ismahel zich door de vlucht gered hadden; zie XL 7, 8. Daar evenwel hun optreden hier, na het bloedbad van XXXIX 6 en de wegvoering van de rijksgrooten (zie XXXIX 9), bevreemdt, vertalen sommigen het Hebr.: ‘van koninklijke afkomst en van de grooten des konings’. Anderen echter meenen, dat de Ammonietische rijksgrooten bedoeld zijn. In de Septuag. (hoofdst. XLVIII) worden zij niet genoemd en ook treden zij in het verdere verhaal niet meer op. Zij aten enz., d.i. waren met Godolias aan een gemeenschappelijken maaltijd gezeten.</note>.</verse>

<verse osisID="Jer.41.2"> Ismahel nu, de zoon van Nathanias, stond op, alsook de tien mannen, die met hem waren, en zij sloegen Godolias, den zoon van Ahicam, den zoon van Saphan, met het zwaard, en zij doodden dengene, dien de koning van Babylon over het land had aangesteld<note n="1998">En daarom was de wraak van den koning van Babylon te wachten; zie v. 18. - Gedurende en nog na de ballingschap werd de moord op Godolias door een jaarlijkschen vastendag herdacht; zie op Zach. VII 5.</note>.</verse>

<verse osisID="Jer.41.3"> Ook al de Judeërs, die bij Godolias te Masphath waren, en de Chaldeën, die zich daar bevonden, en de krijgslieden<note n="1999">Hebr. zonder en: ‘de krijgslieden’, eene bijstelling tot de Judeërs en de Chaldeën; zij, de lijfwacht van Godolias, niet echter het weerlooze volk (zie v. 10), werden mede vermoord. - Deze laatste zinsnede staat niet in de Septuag., welke in dit hoofdstuk weder veel beknopter is.</note> versloeg Ismahel.</verse>

<verse osisID="Jer.41.4"> En den tweeden dag, nadat hij Godolias gedood had, terwijl niemand nog daarvan wist<note n="2000">Niemand buiten de stad; hiervoor had Ismahel gezorgd uit vrees voor de met Godolias bevriende legerhoofden, v. 11.</note>,</verse>

<verse osisID="Jer.41.5"> kwamen er mannen van Sichem en van Silo en van Samaria, tachtig mannen, met geschoren baard en gescheurde kleederen en in treurgewaad; en zij droegen offergaven en wierook in hunne hand om in het huis des Heeren op te dragen<note n="2001">Sichem, Silo (Septuag. Salem) en Samaria zijn steden van het vroegere Tienstammenrijk. Zij kwamen evenals ten tijde van Ezechias en Josias (zie II Par. XXX 11; XXXIV 9; XXXV 18), wellicht naar aanleiding van het in de zevende maand (zie v. 1) vallende Loofhuttenfeest, ter heilige stede; nu echter, daar stad en tempel verwoest waren, niet met vroolijk fluitspel (gelijk Is. XXX 29), doch met gescheurde kleederen (zie XXXVI 24), met geschoren baard en in treurgewaad, Hebr. ‘met insnijdingen’ (in de huid); zie XVI noot 5. Zij droegen met zich offergaven of spijsoffers en wierook (zie XVII noot 22) om ter plaatse van den tempel te verbranden, want van bloedige offers kon toen geen sprake zijn. Vgl. Bar. I 10, 14.</note>.</verse>

<verse osisID="Jer.41.6"> Ismahel dan, de zoon van Nathanias, ging uit van Masphath, hun te gemoet, en al weenende ging hij voort<note n="2002">Veinzend hunne gevoelens te deelen om op die wijze hun vertrouwen te winnen. In de Septuag. wordt dit van die mannen gezegd: ‘zij gingen en weenden’.</note>; en toen hij hen ontmoette, zeide hij tot hen: Komt tot Godolias, den zoon van Ahicam<note n="2003">Om hem als landvoogd te huldigen.</note>!</verse>

<verse osisID="Jer.41.7"> En toen zij tot in het midden der stad waren gekomen, doodde hen Ismahel, de zoon van Natha- nias, omtrent het midden van den vijver<note n="2004">Hebr. ‘hij doodde hen midden in den vijver’, d.i. wierp hunne lijken daarin; zie v. 9.</note>, hij en de mannen, die met hem waren.</verse>

<verse osisID="Jer.41.8"> Tien mannen echter werden er onder hen gevonden, die tot Ismahel zeiden: Dood ons niet, want wij hebben in het veld verborgen voorraden van tarwe en gerst en olie en honig. En hij liet af en doodde hen niet met hunne broeders<note n="2005">Nog heden hebben de Arabieren zulke onder den grond verborgen bewaarplaatsen in het veld. - Ismahel hoopte bij een volgenden strooptocht die schatten op hunne aanwijzing te bemachtigen.</note>.</verse>

<verse osisID="Jer.41.9"> De vijver nu, waarin Ismahel al de lijken der mannen had geworpen, die hij wegens Godolias verslagen had, is dezelfde, welken koning Asa gemaakt heeft wegens Baäsa, den koning van Israël<note n="2006">Wegens, Hebr.: ‘door de hand van’, d.i. door middel van, Godolias, wat wellicht beteekent: terwijl hij hen ter huldiging van Godolias binnen de stad gelokt had. Doch in plaats van wegens Godolias vertaalt de Septuag. (met eene geringe wijziging der Massoretische lezing): ‘is die groote vijver, welken koning Asa’ enz. Deze koning had naar III Reg. XV 22 Gabaä en Masphath versterkt (vgl. II Par. XVI 6) en daarom ook van vijvers voorzien wegens de belegering, welke van Baäsa te vreezen was.</note>; dezen vulde Ismahel, de zoon van Nathanias, met de gedooden<note n="2007">En zoo verontreinigde hij dien beroemden vijver en maakte hem voor de bewoners onbruikbaar op het oogenblik zelf, dat hij de stad ging verlaten. - Waarom Ismahel die vreedzame bedevaartgangers doodde, wordt niet uitdrukkelijk gezegd; uit v. 8 kan men opmaken, dat hij het deed om hen uit te schudden.</note>.</verse>

<verse osisID="Jer.41.10"> En Ismahel voerde al de overblijfselen des volks, die te Masphath waren, gevankelijk mede: de dochters des konings en al het volk, dat in Masphath was overgebleven, hen, die Nabuzardan, de overste der krijgsmacht, onder het toezicht gesteld had van Godolias, den zoon van Ahicam<note n="2008">Zie XL 7. De dochters des konings zijn de vorstinnen van het koninklijk huis, die niet gelijk de vorsten ter dood gebracht of weggevoerd waren; zie XXXIX 6 volg.</note>. En Ismahel, de zoon van Nathanias, nam hen gevangen en toog heen om tot de kinderen van Ammon over te gaan<note n="2009">En zoo over den Jordaan met zijnen buit ontvluchten.</note>.</verse>

<verse osisID="Jer.41.11"> Doch Johanan, de zoon van Careë, en al de oversten der krijgslieden, die bij hem waren, hoorden al het kwaad, dat Ismahel, de zoon van Nathanias, gedaan had.</verse>

<verse osisID="Jer.41.12"> En al de manschappen medenemende, togen zij uit om strijd te voeren tegen Ismahel, den zoon van Nathanias, en zij troffen hem aan bij de groote wateren, die te Gabaon zijn<note n="2010">Zie II Reg. II 13. Gabaon was niet ver van Masphath verwijderd.</note>.</verse>

<verse osisID="Jer.41.13"> En toen al het volk, dat bij Ismahel was, Johanan, den zoon van Careë, zag, alsmede al de oversten der krijgslieden, die bij hem waren, verheugden zij zich.</verse>

<verse osisID="Jer.41.14"> En al het volk, dat Ismahel in Masphath gevangen had genomen, keerde terug en ging weder over tot Johanan, den zoon van Careë.</verse>

<verse osisID="Jer.41.15"> Doch Ismahel, de zoon van Nathanias, vluchtte met acht mannen uit het aangezicht van Johanan, en hij ging heen naar de kinderen van Ammon.</verse>

<verse osisID="Jer.41.16"> Johanan nu, de zoon van Careë, en al de oversten der krijgslieden, die bij hem waren, namen al de overblijfselen des volks, welke hij had teruggevoerd van Ismahel, den zoon van Nathanias, uit Masphath<note n="2011">Duidelijker zou zijn gelijk in v. 14: ‘die Ismahel had weggevoerd uit Masphath’, want uit Masphath had Ismahel hen weggevoerd, terwijl Johanan hen nu uit den omtrek van Gabaon (v. 12) terugvoerde; bovendien ook in hetgeen hier volgt, is Ismahel het onderwerp. In de Septuag. is dit bezwaar niet, want de woorden uit Masphath tot aan verslagen staan er niet.</note>, nadat deze Godolias, den zoon van Ahicam, had verslagen: krijgshaftige mannen<note n="2012">Zie XL 7, 11.</note> en vrouwen en kinderen en ontmanden<note n="2013">Dienaren van ‘de dochters des konings’, zie noot 12. In hetgeen volgt, is Johanan weder het onderwerp: die hij, te weten Johanan.</note>, die hij van Gabaon had teruggevoerd.</verse>

<verse osisID="Jer.41.17"> En zij gingen heen en verwijlden op hunnen tocht te Chamaäm, dat nabij Bethlehem ligt<note n="2014">Het Hebr. vertaalt men: ‘in de herberg van Chimham’, naar II Reg. XIX 37 volg. den zoon van Berzellaï. De herberg is of eene karavansera of, naar Flav. Jos. Antiq. X 11, eene schaapskooi.</note>, om verder te reizen en naar Egypte te gaan</verse>

<verse osisID="Jer.41.18"> uit het aangezicht der Chal- deën; want zij vreesden hen, omdat Ismahel, de zoon van Nathanias, Godolias, den zoon van Ahicam, verslagen had, dien de koning van Babylon over het land Juda had aangesteld<note n="2015">Zij vreesden met reden de wraak der Chaldeën, te meer omdat de schuldigen gevlucht waren en ook dit hun zou worden toegerekend. Immers was hunne oproerige gezindheid al meermalen gebleken.</note>.</verse>

</chapter>


<chapter osisID="Jer.42">
 

<title>Hoofdstuk XLII.</title>
<p>De profeet wordt geraadpleegd over de afreis naar Egypte (v. 1-6). Antwoord des Heeren: gevolgen van hunne gehoorzaamheid en van hunne ongehoorzaamheid aan Gods woord (v. 7-22).</p>


<verse osisID="Jer.42.1"> En al de oversten der krijgslieden traden toe en Johanan, de zoon van Careë, en Jezonias, de zoon van Osaias<note n="2016">En al de oversten.... en (met verklarende beteekenis, te weten) Johanan enz. De vader van Jezonias, hier Osaias geheeten, werd XL 8 ‘de Maächathiet’ genaamd. Doch in plaats van Jezonias stelt de Septuag. (hoofdst. XLIX) ‘Azarias’ naast Johanan, gelijk in de Vulg. in XLIII 2.</note>, en het overige volk, van klein tot groot;</verse>

<verse osisID="Jer.42.2"> en zij zeiden tot Jeremias, den profeet: Moge ons gebed voor uw aangezicht vallen<note n="2017">Zie op XXXVI 7. De inhoud van het gebed volgt in v. 3.</note>; en bid voor ons tot den Heer, uwen God, voor al deze overblijfselen; want wij zijn, weinigen uit velen, overgebleven, gelijk uwe oogen ons aanschouwen.</verse>

<verse osisID="Jer.42.3"> En toone de Heer, uw God, ons den weg, dien wij verder gaan, en het woord, dat wij doen moeten.</verse>

<verse osisID="Jer.42.4"> En Jeremias, de profeet, zeide tot hen: Ik heb het gehoord<note n="2018">Ik zal doen naar uw verlangen.</note>; zie, Ik bid tot den Heer, uwen God, overeenkomstig uwe woorden; elk woord, dat Hij mij zal antwoorden, zal ik u bekend maken, en ik zal u niets verhelen<note n="2019">Uit het volgende vers mag men besluiten, dat Jeremias hierbij de vermaning voegde om van hunne zijde aan Gods woord te gehoorzamen, al zou Hij ook het tegendeel gebieden van hetgeen zij verlangden.</note>.</verse>

<verse osisID="Jer.42.5"> En zij zeiden tot Jeremias: De Heer zij onder ons getuige der waar- heid en der trouw<note n="2020">De Heer getuige tegen ons en straffe ons, indien wij niet oprecht meenen wat wij beloven en niet getrouw zijn woord volbrengen.</note>, indien wij niet overeenkomstig elk woord, waarmede de Heer, uw God, u tot ons zenden zal, alzoo doen.</verse>

<verse osisID="Jer.42.6"> Het zij dan goed of kwaad<note n="2021">Hetzij het met onze meening overeenkome, hetzij het daarmede in strijd is.</note>, aan de stem van den Heer, onzen God, tot wien wij u zenden, zullen wij gehoorzamen, opdat het ons welga, als wij hooren naar de stem van den Heer, onzen God.</verse>

<verse osisID="Jer.42.7"> Toen er nu tien dagen vervuld waren, geschiedde het woord des Heeren tot Jeremias.</verse>

<verse osisID="Jer.42.8"> En hij riep Johanan, den zoon van Careë, en al de oversten der krijgslieden, die bij hem waren, en het geheele volk, van den kleinste tot den grootste.</verse>

<verse osisID="Jer.42.9"> En hij zeide tot hen: Dit zegt de Heer, de God van Israël, tot wien gij mij gezonden hebt, opdat ik uwe gebeden zou neerleggen voor zijn aangezicht:</verse>

<verse osisID="Jer.42.10"> Indien gij rustig in dit land blijft wonen, zal Ik u opbouwen en niet afbreken, zal Ik u planten en niet uitroeien; want reeds ben Ik verzoend vanwege het kwaad, dat Ik aan u gedaan heb<note n="2022">Zie XXIV 6. Hebr.: ‘want Ik heb berouw over het kwaad, dat’ enz., d.i. Ik wil Mij weder ontfermen en u genadig zijn; zie XVIII 8 en noot 5 aldaar.</note>.</verse>

<verse osisID="Jer.42.11"> Vreest niet voor het aangezicht van den koning van Babylon, voor wien gij angstig beducht zijt; vreest niet voor hem, zegt de Heer; want Ik ben met u om u heil te schaffen en u te redden uit zijne hand.</verse>

<verse osisID="Jer.42.12"> En Ik zal u barmhartigheid bewijzen en Mij uwer ontfermen en u doen wonen in uw land<note n="2023">Septuag. en Syr.: ‘en u terugvoeren naar uw land’, aan hetwelk gij den rug hebt toegekeerd. Naar het Hebr. zal de koning van Babylon ‘zich uwer ontfermen en u terugvoeren naar uw land’. Hiertoe echter zal God de Chaldeën bewegen en op die wijze u barmhartigheid bewijzen.</note>.</verse>

<verse osisID="Jer.42.13"> Maar indien gij zegt: Wij willen niet wonen in dit land, en wij willen niet hooren naar de stem van den Heer, onzen God<note n="2024">Naar het Hebr.: ‘zoodat gij niet hoort naar de stem van den Heer, uwen God’.</note>;</verse> 


<verse osisID="Jer.42.14"> zeggende: Geenszins, doch naar het land Egypte zullen wij voortreizen; en aldaar zullen wij geen krijg zien en het geschal der bazuin niet hoor en en geen honger lijden; en aldaar zullen wij wonen:</verse>

<verse osisID="Jer.42.14"> nu dan, hoort derhalve het woord des Heeren, overblijfselen van Juda! Dit zegt de Heer der heerscharen, de God van Israël: Indien gij uw aangezicht richt<note n="2025">d.i. Stijfhoofdig volhardt in uw boos opzet.</note> om Egypte binnen te trekken, en gij er ingaat om aldaar te wonen,</verse>

<verse osisID="Jer.42.16"> dan zal het zwaard, dat gij vreest, u daar achterhalen in het land Egypte; en de honger, waarvoor gij bezorgd zijt, zal u aankleven in Egypte, en aldaar zult gij sterven.</verse>

<verse osisID="Jer.42.17"> En alle mannen, die hun aangezicht gericht hebben om Egypte binnen te trekken, ten einde aldaar te wonen, zij zullen sterven door het zwaard en door den honger en door de pest; niemand van hen zal overblijven noch ontkomen voor het aangezicht des onheils, dat Ik over hen brengen zal.</verse>

<verse osisID="Jer.42.18"> Want dit zegt de Heer der heerscharen, de God van Israël: Gelijk mijn toorn en mijne verbolgenheid ontstoken is geweest over de bewoners van Jerusalem, zoo zal mijne verbolgenheid ontstoken worden over ulieden, wanneer gij Egypte zijt binnengetrokken; en gij zult zijn tot vloek en tot ontzetting en tot verwensching en tot beschimping; en nimmermeer zult gij dit oord nog zien<note n="2026">Dezelfde bedreigingen als XXIV 9; XXV 18; XXIX 18.</note>.</verse>

<verse osisID="Jer.42.19"> Het woord des Heeren aangaande u<note n="2027">Hebr.: ‘Gesproken heeft de Heer aangaande u’. Het is dus Gods woord, dat ik tot u spreek.</note>, overblijfselen van Juda: Gaat toch niet naar Egypte; allerzekerst zult gij weten, dat ik het u heden betuigd heb<note n="2028">d.i. Dat ik u plechtig en met nadruk gewaarschuwd heb. Dit zult gij bij ondervinding weten, indien gij in strijd daarmede handelt.</note>.</verse>

<verse osisID="Jer.42.20"> Want gij hebt uwe zielen mis- leid; gij toch hebt mij tot den Heer, onzen God, gezonden, zeggende: Bid voor ons tot den Heer, onzen God, en overeenkomstig alles, wat de Heer, onze God, u ook zeggen zal, boodschap ons aldus, en wij zullen het doen<note n="2029">Gij hebt u zelven misleid of in het ongeluk gebracht, doordien gij God om bescheid hebt laten vragen en u verplicht hebt om volgens zijn antwoord te handelen. Gij zondigt zwaar en hebt Gods wraak te wachten, omdat gij niet gehoorzaamt. Naar v. 21, 22 wist de profeet, dat zij dit van plan waren.</note>.</verse>

<verse osisID="Jer.42.21"> En ik heb het u heden geboodschapt, en gij hebt niet gehoord<note n="2030">In het verleden, want hun besluit was reeds bepaald.</note> naar de stem van den Heer, uwen God, aangaande al datgene, waarvoor Hij mij tot u gezonden heeft.</verse>

<verse osisID="Jer.42.22"> Nu derhalve zult gij allerzekerst weten, dat gij door het zwaard en door den honger en door de pest zult sterven in het oord, waarheen gij wilt gaan om aldaar te wonen<note n="2031">Hoe dat vonnis aan hen werd voltrokken, zal blijken uit XLIII 10; XLIV 12, 27 enz.</note>.</verse>

</chapter>


<chapter osisID="Jer.43">
 

<title>Hoofdstuk XLIII.</title><p>Vertrek naar Egypte in strijd met Gods woord (v. 1-7). Godspraak aangaande Nabuchodonosor in Egypte (v. 8-13).</p>


<verse osisID="Jer.43.1"> Het geschiedde nu, toen Jeremias geëindigd had tot het volk al de woorden te spreken van den Heer, hunnen God, waarvoor hem de Heer, hun God, tot hen gezonden had, al deze woorden<note n="2032">In het vorige hoofdstuk opgeteekend.</note>;</verse>

<verse osisID="Jer.43.2"> toen zeide Azarias, de zoon van Osaias<note n="2033">Zie XLII noot 1.</note>, en Johanan, de zoon van Careë, en al de trotsche<note n="2034">En daarom eigenwijze.</note> mannen, tot Jeremias zeggende: Leugentaal spreekt gij; de Heer, onze God, heeft u niet gezonden om te zeggen: Trekt niet naar Egypte om aldaar te wonen!</verse>

<verse osisID="Jer.43.3"> Maar Baruch, de zoon van Nerias, stookt u op tegen ons, ten einde ons in de handen der Chal- deën over te leveren, om ons te dooden en te doen wegvoeren naar Babylon<note n="2035">Hebr.: ‘opdat zij (de Chaldeën) ons dooden en naar Babylon wegvoeren’. Wat aanleiding gaf tot deze beschuldiging tegen Baruch blijkt niet. Wellicht had hij hen met aandrang, meer dan hun lief was, aangemaand om zich aan het woord van Jeremias te houden en zich aan de Chaldeën te onderwerpen.</note>.</verse>

<verse osisID="Jer.43.4"> En Johanan, de zoon van Careë, en al de oversten der krijgslieden en al het volk hoorden niet naar de stem des Heeren om in het land Juda te blijven.</verse>

<verse osisID="Jer.43.5"> Maar Johanan, de zoon van Careë, en al de oversten der krijgslieden namen al degenen van de overblijfselen van Juda, die uit al de volken, onder welke zij te voren verspreid waren geweest, teruggekeerd waren om in het land Juda te wonen<note n="2036">Zie XL 11, 12.</note>:</verse>

<verse osisID="Jer.43.6"> de mannen en de vrouwen en de kleine kinderen<note n="2037">Zie XXXIX 10; XL 6.</note> en de dochters des konings<note n="2038">Zie XLI noot 12.</note> en elke ziel<note n="2039">Allen, die nog in leven waren.</note>, die Nabuzardan, de overste der krijgsmacht, bij Godolias, den zoon van Ahicam, den zoon van Saphan, had achtergelaten, ook Jeremias, den profeet, en Baruch, den zoon van Nerias.</verse>

<verse osisID="Jer.43.7"> En zij trokken het land Egypte binnen, want zij gehoorzaamden niet aan de stem des Heeren; en zij kwamen tot aan Taphnis<note n="2040">Zie II noot 16.</note>.</verse>

<verse osisID="Jer.43.8"> En het woord des Heeren geschiedde tot Jeremias te Taphnis, zeggende<note n="2041">De profeet gaat hier, op de grens van Egypte, aan dit land de komst voorspellen van den veroveraar Nabuchodonosor, opdat de weerspannige vluchtelingen uit het lot der Egyptenaren hun eigen lot zouden vernemen.</note>:</verse>

<verse osisID="Jer.43.9"> Neem groote steenen in uwe hand en verberg die in het gewelf, dat onder den tichelmuur aan den ingang van Pharao's huis is<note n="2042">Naar het Hebr. waarschijnlijk: ‘en verberg die in het leem in het plaveisel, dat aan den ingang van Pharao's huis is’. Men zal bezig zijn geweest om den ingang van het paleis te plaveien, zoodat aldaar kalk, gehouwen steen en tichelsteenen aanwezig waren. In den leemen ondergrond van dit plaveisel moest dan de profeet gehouen steenen ingraven als fundament voor den daar op te richten troon van Nabuhodonosor (zie v. 10), die aldaar in plaats van den Pharao weldra zetelen zou. In het hedendaagschhe Tell Defenne, het oude Taphnis, heeft men de overblijfselen teruggevonden van het paleis van Pharao, en o.a. een plaveisel van tichelsteenen vóór den ingang, waaronder groote gehouwen steenen lagen.</note> te Taphnis, ten aanschouwen der Judeesche mannen.</verse> 


<verse osisID="Jer.43.10"> En zeg tot hen: Dit zegt de Heer der heerscharen, de God van Israël: Zie, Ik zal zenden en in mijnen dienst nemen Nabuchodonosor, den koning van Babylon, mijnen dienstknecht; en Ik zal zijnen troon plaatsen op deze steenen, welke Ik verborgen heb, en hij zal zijnen zetel daarboven oprichten<note n="2043">Hebr.: ‘en hij zal zijn tapijt daarover uitspreiden’. Nabuchodonosor was Gods dienstknecht in den zin van XXV noot 9.</note>.</verse>

<verse osisID="Jer.43.11"> En hij zal komen en het land Egypte slaan; wie tot den dood, ten doode; en wie tot de gevangenschap, ter gevangenschap; en wie tot het zwaard, ten zwaarde<note n="2044">Zie XV 2, 3.</note>.</verse>

<verse osisID="Jer.43.12"> En hij zal een vuur ontsteken in de heiligdommen der goden van Egypte, en hij zal die verbranden en hen gevankelijk wegvoeren; en hij zal zich omhangen met het land Egypte, gelijk de herder zich omhangt met zijnen mantel; en hij zal vandaar wegtrekken in vrede<note n="2045">De overwinnaar zal de tempels verbranden en, naar de gewoonte dier tijden, de afgodsbeelden als zegeteeken medevoeren. Hij zal zich omhangen met Egypte, d.i. zich de rijkdommen des lands toeëigenen, en dit zonder eenige moeite en in korten tijd, zooals de vergelijking leert. - In het Oosten slapen de herders onder den blooten hemel en wikkelen zich tegen de nachtelijke koude in een mantel. - Daarna zal de Chaldeeuwsche koning in vrede, d.i. onverlet en zonder achtervolgd te worden, terugkeeren naar zijn land.</note>.</verse>

<verse osisID="Jer.43.13"> En verbrijzelen zal hij de zuilen van het Zonnehuis, welke in het land Egypte zijn<note n="2046">Septuag. (hoofdst. L): ‘de zuilen van Heliopolis, die te On zijn’. Het Zonnehuis, Hebr.: ‘Beth Sjemesj’, beteekent dus waarschijnlijk de beroemde stad On of Heliopolis in Beneden-Egypte (zie Gen. XLI noot 15; vgl. Is. XIX 18); de zuilen zijn de voor den zonnetempel aldaar opgerichte obelisken (Herod. II 111). - Ook Ezechiël (XXIX 17-21) voorspelde in 571 de verovering en verwoesting van Egypte door Nabuchodonosor. Van de vervulling der godspraak getuigen de oudste geschiedschrijvers en bovendien de in de laatste jaren gevonden opschriften. Het Egyptische opschrift van Nes-Hor uit den tijd van den Pharao Hophra of Ephree vermeldt wel niet uitdrukkelijk Nabuchodonosor en de Chaldeën, maar gewaagt toch van eenen inval van ‘Syriërs, noordelijke volksstammen, Aziaten’, die tot diep in Boven-Egypte doordrongen en het land verwoestten. Meer zekerheid geeft het andere opschrift, waarin Nabuchodonosor zelf verhaalt, dat hij in zijn 37e jaar (568 v.Chr.) eenen krijgstocht naar Egypte heeft ondernomen, waarbij hij overwinningen en rijken buit op Egypte behaalde.</note>; en de heiligdommen der goden van Egypte zal hij verbranden met vuur.</verse>

</chapter>


<chapter osisID="Jer.44"> 
 

<title>Hoofdstuk XLIV.</title>
<p>Waarschuwing der aan afgoderij schuldige Judeërs in Egypte (v. 1-14); hun onbeschaamd antwoord (v. 15-19). Herhaalde waarschuwing met aankondiging van hunnen ondergang (v. 20-30).</p>


<verse osisID="Jer.44.1"> Het woord, dat door Jeremias geschiedde tot al de Judeërs, die woonden in het land Egypte, wonende te Magdalum en te Taphnis en te Memphis en in het land Phatures<note n="2047">Magdalum of Migdol beteekent ‘sterkte’ of toren; zie XLVI 14 en vgl. Ez. XXIX 10; XXX 6. Het was eene grensstad in het noordoosten van Egypte, niet ver van Pelusium, en mag niet verward worden met het meer zuidelijk gelegen Magdalum van Exod. XIV 2. Zie II 16 voor Taphnis en Memphis; dit laatste staat niet in de Septuag. (hoofdst. LI). Het land Phatures is het Is. XI 11 vermelde ‘Phetros’ of Boven-Egypte. Tot zooverre hadden zich de Judeesche vluchtelingen zuidwaarts verspreid, o.a. uit vrees voor de Chaldeën. Jeremias sprak dus deze profetie eenigen tijd na XLIII 8-13, nog onder Ephree (zie v. 30), derhalve vóór 570. Het is de laatste godspraak, die wij van hem bezitten.</note>, zeggende:</verse>

<verse osisID="Jer.44.2"> Dit zegt de Heer der heerscharen, de God van Israël: Gijlieden hebt al dat onheil gezien, dat Ik over Jerusalem gebracht heb en over al de steden van Juda; en zie, zij zijn heden ten dage verwoest, en er is in haar geen bewoner,</verse>

<verse osisID="Jer.44.3"> wegens de boosheid, die zij gepleegd hebben om Mij tot gramschap te tarten en te gaan offeren<note n="2048">Sacrificare, offeren, beteekent in dit hoofdstuk, gelijk uit het Hebr. blijkt, hetzelfde als libare I 16, te weten: wierook of een vuuroffer opdragen.</note> en vreemde goden te dienen, die zij niet kenden, en zij, en gij, en uwe vaderen.</verse>

<verse osisID="Jer.44.4"> En Ik heb tot u al mijne dienstknechten, de profeten, gezonden, in den nacht opstaande en zendende<note n="2049">Zie op VII 13.</note> en zeggende: Doet niet het woord van zulk eenen gruwel<note n="2050">d.i. Zulk eene gruwelijke daad.</note>, dien Ik haat.</verse>

<verse osisID="Jer.44.5"> En zij hoorden niet en neigden hun oor niet om terug te keeren van hunne boosheden en om niet te offeren aan vreemde goden<note n="2051">Zie VII 24, 26.</note>.</verse>

<verse osisID="Jer.44.6"> En ontstoken werd mijne verbol- genheid en mijn toorn<note n="2052">Zie VII 20; XLII 18.</note>, en zij ontbrandde in de steden van Juda en in de straten van Jerusalem; en zij zijn geworden tot woestenij en tot wildernis, gelijk het is ten huidigen dage<note n="2053">Gelijk gij heden vervuld ziet.</note>.</verse>

<verse osisID="Jer.44.7"> En nu zegt dit de Heer der heerscharen, de God van Israël: Waarom pleegt gij dit groot kwaad tegen uwe zielen<note n="2054">U zelven ten verderve; zie XXVI 19. In het volgende opdat is het gevolg hunner handeling als het doel voorgesteld.</note>, opdat onder u man en vrouw, knaap en zuigeling omkome uit het midden van Juda en u geen enkel overblijfsel worde gelaten,</verse>

<verse osisID="Jer.44.8"> Mij verbitterende door de werken uwer handen, door te offeren aan vreemde goden in het land Egypte, hetwelk gij zijt binnengetreden om aldaar te wonen, opdat<note n="2055">Dit opdat moet men verbinden met offeren; het heeft dezelfde kracht als in noot 8. Zie verder XXIV 9; XXVI 6.</note> gij ten gronde gaat en tot vloek wordt en tot beschimping voor alle volken der aarde?</verse>

<verse osisID="Jer.44.9"> Hebt gij dan vergeten de boosheden uwer vaderen en de boosheden der koningen van Juda en de boosheden zijner vrouwen en uwe eigen boosheden en de boosheden uwer vrouwen, die zij gepleegd hebben in het land Juda en in de wijken van Jerusalem<note n="2056">Zijner vrouwen schijnt terug te zien op Juda of op ieder der koningen van Juda, want werkelijk hadden de echtgenooten der koningen sinds Salomon niet weinig schuld gehad aan de verspreiding der afgoderij. De vermelding dier vrouwen geschiedt dan om v. 15. Doch in plaats daarvan heeft de Septuag. ‘uwer vorsten’, gelijk in de optelling van v. 17. Zie verder VII 17.</note>?</verse>

<verse osisID="Jer.44.10"> Zij werden niet gereinigd<note n="2057">Hebr.: ‘Zij zijn niet vermorzeld geworden’ van berouw over hunne zonden en werden derhalve van hunne schuld niet gereinigd; vgl. V 3; XIII 27.</note> tot op dezen dag; en zij hebben niet gevreesd en niet gewandeld in de wet des Heeren en in mijne geboden, die Ik gegeven heb voor uw aangezicht en voor het aangezicht uwer vaderen.</verse>

<verse osisID="Jer.44.11"> Daarom zegt dit de Heer der heerscharen, de God van Israël: Zie, Ik zal mijn aangezicht tegen u richten ten kwade; en Ik zal gansch Juda<note n="2058">Al wat van Juda in Egypte is overgebleven, zie v. 12. Vgl. XXI 10. In de Septuag. is v. 11 en 12 beknopter.</note> verdelgen.</verse>

<verse osisID="Jer.44.12"> En Ik zal de overblijfselen van Juda nemen<note n="2059">Nemen in ongunstigen zin, om Mij op hen te wreken, gelijk hier volgt. Zie verder XLII 15 volg. en hierboven v. 8.</note>, hen, die hun aangezicht gericht hebben om het land Egypte binnen te gaan en aldaar te wonen; en zij zullen allen in het land Egypte omkomen; zij zullen vallen door het zwaard en door den honger; en zij zullen omkomen van den kleinste tot den grootste, door het zwaard en door den honger zullen zij sterven; en zij zullen zijn tot vervloeking en tot ontzetting en tot verwensching en tot beschimping.</verse>

<verse osisID="Jer.44.13"> En Ik zal bezoeking brengen over de bewoners van het land Egypte, gelijk Ik bezoeking gebracht heb over Jerusalem, door het zwaard en door den honger en door de pest.</verse>

<verse osisID="Jer.44.14"> En niemand<note n="2060">Enkelen, die door de vlucht zullen ontkomen, uitgezonderd, gelijk hier aan het slot gezegd wordt.</note> zal er zijn, die ontkome en overblijve van het overschot der Judeërs, die opgingen om als vreemdelingen te wonen in het land Egypte en om terug te keeren naar het land Juda, werwaarts zij hun zielsverlangen richten<note n="2061">Vgl. XXII 27. Ook in dit vers heeft de Septuag. den tekst verkort.</note> om er terug te keeren en aldaar te wonen; zij zullen niet terugkeeren, behalve zij, die de vlucht nemen.</verse>

<verse osisID="Jer.44.15"> Aan Jeremias nu antwoordden al de mannen, die wisten, dat hunne vrouwen aan vreemde goden offerden, en al de vrouwen, van welke eene groote schare daar stond, en al het volk dergenen, die in het land Egypte, in Phatures woonden<note n="2062">Jeremias sprak derhalve de voorafgaande woorden bij gelegenheid eener talrijke bijeenkomst der in Egypte verspreide Judeërs. Misschien waren zij bijeengekomen om eene of andere afgodische plechtigheid te vieren. Daar de Judeesche vrouwen zoo talrijk vertegenwoordigd waren, was daarmede vermoedelijk eene huldiging van de ‘koningin des hemels’ (zie v. 17 en VII noot 16) verbonden. In het land Egypte, in Phatures, d.i. in Beneden- en in Boven-Egypte; zie v. 1.</note>, zeggende:</verse> 


<verse osisID="Jer.44.16"> Het woord, dat gij tot ons gesproken hebt in den naam des Heeren, willen wij niet hooren van u;</verse>

<verse osisID="Jer.44.17"> maar metterdaad zullen wij elk woord doen, dat uitgaat van onzen mond<note n="2063">De uitdrukking een woord, dat van den mond uitgaat, wordt meermalen gebezigd, waar sprake is van eene gelofte (zie hier beneden v. 25 en vgl. Num. XXX 3, 13 Hebr.; Deut. XXIII 23). Waarschijnlijk hadden die vrouwen zich door eene gelofte verbonden om aan de koningin des hemels, waarschijnlijk de godin der vruchtbaarheid, offers te brengen. En hierop beroepen zij zich om haar gedrag te wettigen.</note>, zoodat wij offeren aan de koningin des hemels en haar ter eere plengoffers plengen, gelijk wij gedaan hebben, wij en onze vaderen, onze koningen en onze vorsten, in de steden van Juda en in de straten van Jerusalem<note n="2064">Zij beroepen zich op het aloude gebruik, dat vóór de betere dagen onder Josias bestaan had, vooral ten tijde van Manasses, die den sterrendienst had bevorderd.</note>; en wij werden verzadigd van brood, en het ging ons wel, en onheil zagen wij niet<note n="2065">Dat deze handelwijze ook voordeelig was, bewijzen zij uit den welstand, dien zij toen genoten, maar die sinds Josias' dood door allerlei rampen vervangen was (v. 18). Vgl. Osee II 5.</note>.</verse>

<verse osisID="Jer.44.18"> Maar van dien tijd af, dat wij ophielden te offeren aan de koningin des hemels en haar ter eere plengoffers te plengen, hebben wij aan alles gebrek en werden wij door het zwaard en door den honger verslonden.</verse>

<verse osisID="Jer.44.19"> En zoo wij offeren aan de koningin des hemels en haar ter eere plengoffers plengen, geschiedde het dan buiten onze mannen, dat wij haar koeken bereidden om haar te dienen en haar ter eere plengoffers te plengen<note n="2066">Hier spreken meer bepaaldelijk de in v. 15 genoemde vrouwen. Zij beroepen zich ten laatste op hare mannen, die dat afgodische werk goedkeurden en, naar VII 18, aan de voorbereiding deelnamen. Koeken om haar te dienen, het Hebr. kan men vertalen: ‘om haar (de koningin des hemels) af te beelden’ op die offerkoeken, waarin volgens sommigen eene wassende maan gedrukt was.</note>?</verse>

<verse osisID="Jer.44.20"> En Jeremias zeide<note n="2067">De profeet antwoordt (v. 20-23), dat de bewering van v. 18 valsch is en dat integendeel de afgoderij de ware oorzaak hunner rampen is. Hierdoor toch hadden zij van geslacht tot geslacht zonder ophouden gezondigd, totdat eindelijk de maat hunner gruwelen gevuld was en God zijne wraak over hen uitstortte.</note> tot al het volk, tot de mannen en tot de vrouwen en tot de geheele menigte, die hem dat antwoord gegeven hadden, zeggende:</verse> 


<verse osisID="Jer.44.21"> Was het niet het offer, dat gij geofferd hebt in de steden van Juda en in de straten van Jerusalem, gij en uwe vaderen, uwe koningen en uwe vorsten en het volk des lands, hetwelk de Heer indachtig is geweest en dat is opgekomen in zijn hart?</verse>

<verse osisID="Jer.44.22"> En niet langer kon de Heer het verdragen om de boosheid uwer gezindheid en om de gruwelen, welke gij bedreven hebt; en uw land is geworden tot woestenij en tot ontzetting en tot vloek, zoodat er geen bewoner is, gelijk het is ten huidigen dage.</verse>

<verse osisID="Jer.44.23"> Omdat gij geofferd hebt aan de afgoden en gezondigd tegen den Heer; en omdat gij niet gehoord hebt naar de stem des Heeren en in de wet en in de geboden en in zijne getuigenissen niet hebt gewandeld: daarom zijn die onheilen over u gekomen, gelijk het is ten huidigen dage.</verse>

<verse osisID="Jer.44.24"> En Jeremias zeide<note n="2068">Aankondiging der verwerping van de naar Egypte gevluchte Judeërs.</note> tot al het volk en tot al de vrouwen: Hoort het woord des Heeren, geheel Juda, gij, die in het land Egypte zijt!</verse>

<verse osisID="Jer.44.25"> Dit zegt de Heer der heerscharen, de God van Israël, zeggende: Gijlieden en uwe vrouwen, gij hebt gesproken met uwen mond<note n="2069">d.i. Eene gelofte gedaan, zie noot 17 en hetgeen hier volgt.</note> en hebt het met uwe handen volbracht, zeggende: Volbrengen wij onze gelofte die wij gedaan hebben, om te offeren aan de koningin des hemels en haar ter eere plengoffers te plengen; volbracht hebt gij uwe geloften en ze metterdaad volvoerd!</verse>

<verse osisID="Jer.44.26"> Daarom hoort het woord des Heeren, geheel Juda, gij, die in het land Egypte woont! Zie, Ik heb gezworen bij mijnen grooten naam<note n="2070">d.i. Bij Mij zelven, die mijne macht en heerlijkheid in groote daden aan Israël geopenbaard heb.</note>, zegt de Heer, dat nimmermeer mijn naam nog zal worden aangeroepen door den mond van eenigen Judeeschen man<note n="2071">Want niemand van hen zal overblijven, volgens v. 14 en 27.</note>, zeggende: Zoo waar de Heere God leeft! in geheel het land Egypte.</verse>

<verse osisID="Jer.44.27"> Zie, Ik zal waken over hen<note n="2072">Zie I 12; XXI 10; XXXI 28 en hierboven v. 12 en 13.</note> ten kwade, en niet ten goede; en verslonden zullen worden al de mannen van Juda, die in het land Egypte zijn, door het zwaard en door den honger, totdat zij volkomen zijn uitgeroeid.</verse>

<verse osisID="Jer.44.28"> En die het zwaard ontvluchten, zullen uit het land Egypte terugkeeren naar het land Juda, weinige mannen<note n="2073">Zie v. 14. Later, gedurende de Perzische oorlogen en ten tijde der Ptolemeeën, vestigden zich wederom vele Joden in Egypte.</note>; en al de overblijfselen van Juda, van degenen, die het land Egypte zijn binnengegaan om aldaar te wonen, zij zullen weten, wiens woord vervuld wordt, het mijne of het hunne.</verse>

<verse osisID="Jer.44.29"> En dit zij u ten teeken, zegt de Heer, dat Ik bezoeking over u brengen zal in dit oord, opdat gij weten moogt, dat inderdaad mijne woorden zullen vervuld worden over ulieden ten kwade:</verse>

<verse osisID="Jer.44.30"> Dit zegt de Heer: Zie, Ik zal den Pharao Ephree, den koning van Egypte, overleveren in de hand zijner vijanden en in de hand dergenen, die hem naar het leven staan, gelijk Ik Sedecias, den koning van Juda, heb overgeleverd in de hand van Nabuchodonosor, den koning van Babylon, die zijn vijand was en hem naar het leven stond<note n="2074">Ephree of Hophra, op de Egyptische opschriften Uah-ab-ra, heet bij de Grieken Apriës. De profeet zegt niet (gelijk XLVI 26), dat deze koning in de handen van Nabuchodonosor zou worden overgeleverd en evenmin dat hij door zijne vijanden zou gedood worden. Hoe dit teeken in vervulling is gegaan, is niet ten volle zeker. Naar de oudste geschiedschrijvers had een ongelukkige krijgstocht tegen Cyrene Ephree's onttroning door Amasis ten gevolge, werd hij door dezen aan het vertoornde volk uitgeleverd en door hetzelve vermoord. Volgens sommige nieuwere oudheidkundigen, wier meening echter niet genoegzaam bewezen is, zou Ephree na die nederlaag alleen gedwongen zijn geworden om met Amasis het rijksbestuur te deelen. Zie XLIII noot 15, waar gesproken is over den inval van Nabuchodonosor in zijn rijk.</note>.</verse>

</chapter>


<chapter osisID="Jer.45"> 
 

<title>Hoofdstuk XLV.</title><p>Troostwoord tot Baruch.</p>


<verse osisID="Jer.45.1"> Het woord, dat Jeremias, de profeet, gesproken heeft tot Baruch, den zoon van Nerias, toen hij deze woorden uit den mond van Jeremias in een boek geschreven had, in het vierde jaar van Joakim, den zoon van Josias, den koning van Juda<note n="2075">Zie XXXVI 1-4. Daarachter moest dit hoofdstuk naar de tijdsorde volgen. Deze woorden ziet terug op de door Jeremias aan Baruch voorgezegde profetieën.</note>, zeggende:</verse>

<verse osisID="Jer.45.2"> Dit zegt de Heer, de God van Israël, aangaande u, o Baruch.</verse>

<verse osisID="Jer.45.3"> Gij zeidet: Wee mij, ellendige! Want de Heer heeft smart aan mijne smart toegevoegd; ik ben vermoeid geworden van mijn zuchten en vind geene rust<note n="2076">Baruch had zich bij den profeet beklaagd over den inhoud dier dreigende godspraken. De vervulling daarvan zou, zoo vreesde hij, den kommer, waarin hij reeds verkeerde, nog verzwaren; vgl. v. 5.</note>.</verse>

<verse osisID="Jer.45.4"> Dit zegt de Heer: Aldus zult gij tot hem zeggen: Zie, die Ik heb opgebouwd, breek Ik af; en die Ik heb geplant, ruk Ik uit, ook geheel deze aarde<note n="2077">Hebr.: ‘wat Ik heb opgebouwd’ enz., te weten het rijk Juda. Vgl. I 10; XVIII 9. Ook geheel deze aarde beter dan ‘geheel dit land’ om alle vleesch, d.i. het geheele menschdom, in v. 5. Het ziet op XXV 15 volg. en op de van XLVI 1 af opgeteekende profetieën tegen de heidenen.</note>.</verse>

<verse osisID="Jer.45.5"> En gij, zoekt gij u groote dingen<note n="2078">Geluk en welvaart, en dat in een tijd, waarin God de gansche aarde met Juda straffend zal bezoeken!</note>? Zoek ze niet! Want zie, Ik zal onheil brengen over alle vleesch, zegt de Heer; en Ik zal u uwe ziel in behoudenis geven, in alle plaatsen, waarheen gij u ook begeven zult<note n="2079">Zie XXXIX 18. Naar het Hebr. wederom: ‘Ik zal u uwe ziel als een buit geven’. Baruch stelle zich tevreden met de verzekering, dat zijn leven zal gespaard blijven.</note>.</verse>

</chapter>


<chapter osisID="Jer.46"> 
 

<title>Hoofdstuk XLVI.</title>
<p>Godspraak tegen Egypte: voorspelling der nederlaag aan den Euphraat (v. 1-12); de zegevierende tocht der Chaldeën in Egypte zelf (v. 13-26); troostwoord aan Gods volk (v. 27-28).</p>


<verse osisID="Jer.46.1"> Wat als woord des Heeren geschied is tot Jeremias, den profeet, tegen de heidenen<note n="2080">In het Hebr. en de Vulgaat volgen hier (XLVI-LI) de profetieën tegen de heidenen, welke evenals Is. XIII-XXIII en Ez. XXV-XXXII tot eene afzonderlijke groep zijn vereenigd. Wat de plaats dezer godspraken in de Septuag. betreft, zie Inleiding bl. 265 en XXV noot 15. - De meeste dezer profetieën dagteekenen waarschijnlijk uit het vierde jaar van Joakim; zie XXV 1. Althans ongeveer in dezelfde volgorde, waarin XXV 19 volg. de volken werden opgenoemd, wordt hier tegen hen geprofeteerd.</note>.</verse>

<verse osisID="Jer.46.2"> Aangaande Egypte<note n="2081">Dit is het opschrift van dit hoofdstuk. Het bevat twee godspraken tegen Egypte (v. 3-12 en v. 13-26). Egypte is het voornaamste der rijken, aan hetwelk Babel het godsgericht zou voltrekken; daarom staat het hier vooraan. Hetgeen in dit vers nog volgt, betreft de eerste godspraak v. 3-12 en werd hier later, na de vervulling, bijgevoegd.</note>, tegen het leger van den Pharao Nechao, den koning van Egypte, dat aan de rivier den Euphraat stond, te Charcamis, hetwelk Nabuchodonosor, de koning van Babylon, versloeg, in het vierde jaar van Joakim, den zoon van Josias, den koning van Juda<note n="2082">Nechao, Hebr. ‘Necho’, Egyptisch ‘Nekaoe’, de zoon van Psammetich I, regeerde van 610 tot 595. Hij had Joakim tot koning van Juda aangesteld; zie IV Reg. XXIII 29-35 Vgl. voor Charcamis II Par. XXXV noot 19 en Is. X noot 8 en voor den veldslag aldaar Jer. XXV noot 1. Waarschijnlijk op het oogenblik zelf, dat het leger van Nabuchodonosor tegenover dat van Nechao stond, voorspelde de profeet, in twee strophen v. 3-6 en v. 7-12, de nederlaag van Egypte tot beschaming zijner hoovaardij en tot straf voor zijne misdrijven. Meer dichterlijk is hier, en in het algemeen in deze afdeeling, de vorm der rede.</note>.</verse>

<verse osisID="Jer.46.3"> Houdt beukelaar en schild gereed, en rukt aan ten strijde<note n="2083">Het woord is gericht tot het leger van Egypte, dat bij Charcamis aan den Euphraat stond, en wekt ter wapening en ten strijde op. Naast den beukelaar, het kleine, ronde schild der lichtgewapenden, staat het langwerpige schild, dat den geheelen man dekte (vgl. II Par. IX noot 9); beide zijn op de Egyptische gedenkteekenen afgebeeld.</note>!</verse>

<verse osisID="Jer.46.4"> Spant de paarden aan en stijgt op, ruiters<note n="2084">Equites, ruiters, kan ook rossen beteekenen (zie Exod. XV noot 16), zoodat de zin is: ‘bestijgt de rossen’. Naast de trekpaarden der strijdwagens worden de rijpaarden of hunne ruiters genoemd.</note>! Staat, de helmen op, wet de lansen, omkleedt u met de pantsers!</verse>

<verse osisID="Jer.46.5"> Wat nu? Ik zie hen versagen en rugwaarts wijken, hunne helden neergeveld; zij vluchten ijlings en zien niet om. Schrik van alle zijden, zegt de Heer<note n="2085">Met plotselingen overgang ziet de profeet in zijn visioen de zwakkeren terugdeinzen, de helden sneuvelen, het geheele leger ijlings vluchten, want verschrikking grijpt hen van alle zijden aan. Vgl. VI 25; XX 3, 10.</note>!</verse> 


<verse osisID="Jer.46.6"> De snelle vluchte niet, en de held denke niet te ontkomen! In het noorden, aan de rivier den Euphraat, zijn zij overwonnen en stortten zij neder<note n="2086">Vergeefs vluchten zij; snelheid der ruiterij noch heldenmoed baten om aan het bloedbad te ontkomen! Want het is in Gods raadsbesluit vastgesteld, dat zij daar, aan den Euphraat, ten val zouden komen. Hebr.: ‘struikelden en vielen zij’.</note>!</verse>

<verse osisID="Jer.46.7"> Wie is hij, die als de stroom opkomt, en wiens baren zwellen als die der vloeden<note n="2087">Tweede strophe v. 7-12. Opnieuw ziet de profeet de talrijke Egyptische legerscharen uit het zuiden oprukken en het land overdekken, gelijk de Nijl bij zijne jaarlijksche overstroomingen. Vgl. Is. VIII 7, 8. De stroom is ook in de Egyptische hiërogliefen de naam van den Nijl; zie Gen. XLI noot 1.</note>?</verse>

<verse osisID="Jer.46.8"> Egypte, als de stroom komt het op, en als de vloeden rollen zijne golven aan; en het zegt: Ik zal opkomen en het land bedekken; verdelgen zal ik de stad<note n="2088">Een verzamelwoord: de steden des lands.</note> en hare bewoners!</verse>

<verse osisID="Jer.46.9"> Bestijgt de rossen en springt op de wagens<note n="2089">Hebr.: ‘Steigert, paarden! Ratelt, wagens!’ De Vulgaat volgt de minder dichterlijke voorstelling der Septuagint.</note>! En dat de helden aanrukken! Ethiopië en de Libyers, die het schild houden, en de Lydiërs, die de schichten grijpen en werpen<note n="2090">Ethiopië, Hebr. ‘Koesj’, zie op Is. XVIII 1. De Libyers, Hebr. ‘Poet’ (zie Gen. X 6), volgens sommigen het land, dat de Egyptenaren Punt noemden, aan de westkust van Arabië of op de oostkust van Afrika; volgens anderen eene landstreek aan de noordkust van Afrika bij of in Libye, ten westen van het eigenlijke Egypte. De Lydiërs, zijn vermoedelijk de Ludiërs van Gen. X 13, een Chamietische volksstam, in of nabij Beneden-Egypte. Die de schichten enz., Hebr.: ‘den boog grijpen en spannen’. - Deze volken zijn de hulptroepen van Egypte; vgl Ez. XXX 5.</note>!</verse>

<verse osisID="Jer.46.10"> Deze dag echter is den Heer, den God der heerscharen, een dag der wrake om wraak te nemen over zijne vijanden; verslinden zal het zwaard, en het zal verzadigd en dronken worden van hun bloed. Want een offerfeest houdt de Heer, de God der heerscharen, in het land van het noorden, aan de rivier den Euphraat<note n="2091">Evenals in v. 5 volgt op de beschrijving van de macht des legers de aankondiging van zijnen val. Deze dag. waarop dat leger verslagen wordt, is den Heer.... een dag der wrake; want de Pharao had op zijn tocht tegen Assyrië (IV Reg. XXIII 29) Juda geteisterd en koning Josias gedood: dit zal Israël's God aan hem wreken. In het land van het noorden, te weten aan den Euphraat, bij Charcamis. Zie verder Is. XXXIV 6, hier vrij nagevolgd.</note>.</verse> 


<verse osisID="Jer.46.11"> Ga op naar Galaäd en haal balsem, jonkvrouw, dochter van Egypte! Vergeefs hoopt gij artsenijen opeen, er is geen genezing voor u<note n="2092">Spottend geeft de profeet den raad: Haal u balsem van Galaäd, gij, doodelijk gewonde dochter of bevolking van Egypte; zie v. 19 en vgl. Is. XXIII 12; XLVII 1. Zie verder Jer. VIII 22 en XXX 13.</note>.</verse>

<verse osisID="Jer.46.12"> De volken hebben uwe schande gehoord<note n="2093">Uwe schandelijke nederlaag; Septuag.: ‘uwe stem’, d.i. de stem van uw noodgeschrei.</note>, en uw noodgeschrei heeft de aarde vervuld; want de held is over den held gestruikeld<note n="2094">Bij de overhaastige vlucht.</note>, en beiden zijn te gader gevallen.</verse>

<verse osisID="Jer.46.13"> Het woord, dat de Heer gesproken heeft tot Jeremias, den profeet, te weten dat Nabuchodonosor, de koning van Babylon, komen en het land Egypte teisteren zou<note n="2095">Opschrift der tweede godspraak over Egypte, welke later dan de eerste, waarschijnlijk toen de ballingschap reeds was begonnen (zie v. 27, 28), tijdens Jeremias' verblijf in Egypte (vgl. v. 14 met XLIV 1), werd uitgesproken. Thans zou Nabuchodonosor komen om de Egyptenaren in hun eigen land aan te vallen. Hier is dezelfde nederlaag voorspeld als XLIII 10-13, zie noot 15 aldaar.</note>.</verse>

<verse osisID="Jer.46.14"> Boodschapt aan Egypte, en doet kond te Magdalum, en het weerklinke te Memphis en te Taphnis; zegt: Sta pal en houd u gereed; want verslinden zal het zwaard wat rondom u is<note n="2096">Roept geheel Egypte te wapen, van de grenssteden Magdalum (zie XLIV noot 1) en Taphnis tot dieper in het land te Memphis enz.; zie II noot 16. Houd u gereed of, wat praeparare in de Vulgaat ook beteekent (zie Mich. IV noot 1): ‘sta vast’ (Hebr.), m.a.w. neem een vaste, sterke stelling in; want het zwaard, de krijgsmacht der Chaldeën, zal verslinden (Hebr. in het profetisch verleden) de rondom u wonende naburen, Philistijnen, Judeërs enz., zoodat de weg naar Egypte voor de Chaldeën openligt.</note>.</verse>

<verse osisID="Jer.46.15"> Waarom is uw sterke verdorven? Hij hield geen stand, want de Heer heeft hem omvergeworpen<note n="2097">Evenals in v. 5 en 10 volgt onverwacht de schildering van Egypte's val. Uw sterke, een verzamelwoord, beteekent Egypte's legermacht. Op de vraag van verwondering luidt het antwoord: want de Heer enz.; de Chaldeën toch waren slechts de uitvoerders van Gods wil. Septuag.: ‘Waarom is Apis van u gevloden, uw uitgelezen stier niet gebleven?’ Apis is de heilige stier van Memphis.</note>.</verse>

<verse osisID="Jer.46.16"> Menigeen deed Hij tuimelen, en de een viel over den ander; en zij<note n="2098">De vreemde hulptroepen, zie v. 9.</note> zeggen: Komaan, en keeren wij terug naar ons volk en naar het land onzer geboorte voor het aangezicht van het zwaard der duive<note n="2099">Hebr.: ‘voor het gewelddadige zwaard’; zie XXV noot 40.</note>!</verse>

<verse osisID="Jer.46.17"> Noemt den naam van Pharao, den koning van Egypte: Verwarring brengt de tijd<note n="2100">De naam, die op Pharao past, omdat hij zijn lot uitdrukt, luidt naar de Vulg.: Verwarring, d.i. allerlei oorlogsrampen, brengt de door God bepaalde tijd over hem. Naar het Hebr.: ‘Ondergang’ en verder ‘hij liet den bepaalden tijd (hem verleend om aan de rampen te ontkomen, ongebruikt) voorbijgaan’. Zie Is. XXX 7 een dergelijken naam voor Egypte.</note>!</verse>

<verse osisID="Jer.46.18"> Zoo waar Ik leef (zegt de Koning - de Heer der heerscharen is zijn naam), voorwaar, gelijk de Thabor onder de bergen en gelijk de Karmel aan de zee zal hij komen<note n="2101">Zal hij komen, te weten de koning van Babel, met heerlijkheid en majesteit; want gelijk de Thabor boven de omliggende bergen uitsteekt en gelijk de Karmel zich verheft aan de zee, zoo overtreft hij al de koningen in macht. Dit bevestigt onder eede de opperste Koning, die de Heer is ook van Chaldea's heerscharen.</note>!</verse>

<verse osisID="Jer.46.19"> Voorzie u van reistuig ter verhuizing, gij bewoonster, dochter van Egypte! Want Memphis zal tot woestenij zijn, en het zal verlaten worden en onbewoond zijn<note n="2102">Vgl. X 17. Zie verder noot 13. Want tot Memphis, in het hart des lands, zal de veroveraar alles verwoesten en de bevolking in ballingschap wegzenden. Inhabitabilis heeft hier (blijkens het Hebr.) passieve beteekenis, gelijk meerdere dergelijke adjectieven in de Vulgaat; vgl. Sap. XII 4 ‘odibilis’.</note>.</verse>

<verse osisID="Jer.46.20"> Eene vaars, welgevormd en schoon, is Egypte! Een drijver uit het noorden zal over haar komen<note n="2103">Eene nieuwe strophe met dezelfde gedachtenreeks als v. 7 volg. Eene vaars, het beeld van het in zijn vruchtbaar land onbezorgd levende Egyptische volk. Vgl. Is. XV 5. Een drijver, Hebr. volgens velen: ‘eene bremze’ of paardenvlieg, die door hare steken de vaars onrustig voortjaagt, te weten de koning van Babel, die de Egyptenaren in ballingschap voeren zal.</note>.</verse>

<verse osisID="Jer.46.21"> Ook hare soldeniers, die in haar midden woonden als mestkalveren, hebben den rug gewend en zijn gevlucht te gader en konden geen stand houden; want de dag hunner slachting is over hen gekomen, de tijd hunner bezoeking<note n="2104">De soldeniers, onderscheiden van de hulptroepen v. 9 en 16, waren als mestkalveren, omdat zij zich vet mestten ten koste van het land, in welks midden zij rustig woonden; zij toch waren, naar het schijnt, niet gehouden tot buitenlandschen krijgsdienst. Het zijn de sinds Psammetich I in het vruchtbare Beneden-Egypte gevestigde Jonische en Carische krijgslieden. Vergeefs vluchten zij, want aan de algemeene slachting zullen zij niet ontkomen.</note>.</verse> 


<verse osisID="Jer.46.22"> Hare stem klinkt als metaal; want met krijgsmacht rukken zij aan, en met bijlen komen zij tot haar als houthakkers<note n="2105">De vernietiging van Egypte's talrijke krijgsmacht wordt in v. 22 en 23 geschilderd onder het beeld van een door eene menigte houthakkers geveld woud; vgl. Is. X 18, 34. Naar de Vulgaat en de Syr. vertaling is hare, Egypte's, klaagstem doordringend als het geluid van metalen speeltuigen (vgl. XLVIII 36), naar het Hebr. en de Septuag. als het sissen der slang, die wegvlucht bij het vellen der boomen en struiken. Met bijlen, het wapen der Scythen en Perzen, die in het leger van Babel dienden.</note>.</verse>

<verse osisID="Jer.46.23"> Zij hebben haar woud omgehouwen, zegt de Heer, dat niet geteld kan worden; menigvuldig zijn zij meer dan sprinkhanen, en zij zijn zonder tal<note n="2106">Het woud, welks boomen niet geteld kunnen worden, beteekent het talrijke Egyptische leger. Sprinkhanen zijn een treffend beeld der in het land vallende, ontelbare verwoesters; zie Judic. VI 5.</note>.</verse>

<verse osisID="Jer.46.24"> Te schande gemaakt is de dochter van Egypte en overgeleverd in de hand van het volk uit het noorden.</verse>

<verse osisID="Jer.46.25"> De Heer der heerscharen, de God van Israël, heeft gezegd: Zie, Ik zal bezoeking brengen over het gewoel van Alexandrië<note n="2107">Over de talrijke bevolking van Alexandrië, Hebr.: ‘over Amoon van No’, d.i. over den god van Opper-Egypte, die vooral in No of No-Amoon (Thebe, zie Nah. III noot 4) vereerd werd. Vgl. Ez. XXX 14. Wat hier volgt en over Pharao tot aan het andere Pharao staat niet in de Septuag.</note> en over Pharao en over Egypte en over zijne goden en over zijne koningen en over Pharao en over degenen, die op hem vertrouwen<note n="2108">Niet alleen over Pharao met zijn eigen volk en land en goden, maar ook over denzelfden Pharao met de vreemden, die op hem vertrouwen, b.v. de Judeërs; vgl. II 36, 37; XXXVII 4, 6.</note>.</verse>

<verse osisID="Jer.46.26"> En Ik zal hen geven in de hand dergenen, die hun naar het leven staan, en in de hand van Nabuchodonosor, den koning van Babylon, en in de handen zijner dienaren<note n="2109">Zie XLIV 30.</note>. En daarna zal het bewoond worden als in vroegere dagen, zegt de Heer<note n="2110">Evenals Is. XIX 22 volg. wordt aan Egypte nog eene rustige toekomst voorspeld; vgl. Ez. XXIX 13-16. In de Septuag. ontbreekt dit vers.</note>.</verse>

<verse osisID="Jer.46.27"> En gij<note n="2111">Een troostwoord voor het in Babylon verbannen Juda gelijk XXX 10, 11.</note>, vrees niet, mijn dienstknecht Jacob, en versaag niet, o Israël! Want zie, Ik, Ik zal u redden uit het verre land en uw zaad uit het land uwer gevangenschap; en Jacob zal terugkeeren en rust genieten en voorspoed hebben; en niemand zal er zijn, die hem verschrikt.</verse>

<verse osisID="Jer.46.28"> En gij, vrees niet, mijn dienstknecht Jacob, zegt de Heer; want Ik, Ik ben met u, want Ik zal al de volken verdelgen, onder welke Ik u heb verstooten; u echter zal Ik niet verdelgen, maar Ik zal u tuchtigen naar billijkheid en u niet als eenen schuldelooze sparen!</verse>

</chapter>


<chapter osisID="Jer.47">
 

<title>Hoofdstuk XLVII.</title><p>Godspraak over de Philistijnen.</p>


<verse osisID="Jer.47.1"> Wat als woord des Heeren geschied is tot Jeremias, den profeet, tegen de Philistijnen<note n="2112">Zie XIV 1; XLVI 1. De Septuag. (hoofdst. XXIX 1-7) heeft in v. 1 als opschrift niets dan: ‘Aangaande de Philistijnen’, eigenlijk ‘de allophyli’, d.i. de vreemdelingen; zie op Ps. LV 1.</note>, voordat Pharao Gaza sloeg<note n="2113">De profetie werd derhalve uitgesproken vóór de verwoesting van Gaza door Pharao. Welke Pharao echter bedoeld is, valt niet te beslissen; volgens sommigen Nechao, die (Herod. II 159) na den slag bij Magdolos (wat hetzelfde zou zijn als Mageddo) Kadytis (waarschijnlijk Gaza) heeft ingenomen.</note>.</verse>

<verse osisID="Jer.47.2"> Dit zegt de Heer: Zie, wateren komen op uit het noorden, en zij worden als een overstroomende vloed, en zij bedekken het land en zijne volheid, de stad en hare bewoners<note n="2114">Hetzelfde beeld als XLVI 7, 8 (vgl. Is. VIII 7) schildert hier de komst der Chaldeën; zie I 13, 14.</note>; de menschen zullen schreien, en jammeren zullen alle bewoners des lands,</verse>

<verse osisID="Jer.47.3"> om het gekletter zijner trotsche wapenen en krijgers, om het ratelen zijner vierspannen en om de menigte zijner raderen<note n="2115">Hebr. en Septuag.: ‘om het dreunend stampen van de hoeven zijner paarden, om het gedruisch zijner wagens, het ratelen zijner wielen’, m.a.w. om het Chaldeeuwsche leger, dat naar de vlakte van Philistea trekt met ruiterij en wagens. Vgl. Is. V 28; Ez. XXVI 10, 11.</note>. De vaders zien niet om naar hunne kinderen, zoo slap zijn hunne handen<note n="2116">Zoozeer heeft schrik en ontsteltenis hen verbijsterd; vgl. VI 24.</note>!</verse> 


<verse osisID="Jer.47.4"> Want gekomen is de dag, waarop al de Philistijnen zullen verdelgd worden en Tyrus zal worden uitgeroeid, alsook Sidon met al hunne overige helpers<note n="2117">Naar het Hebr. is de zin: de dag is gekomen.... om voor Tyrus en Sidon uit te roeien den laatste, die nog helpen kan. Bedoeld zijn hiermede dezelfde Philistijnen, die hulptroepen leverden aan genoemde Phenicische steden.</note>; want uitgedelgd heeft de Heer de Philistijnen, de overblijfselen van het kustland Cappadocië<note n="2118">Ook hier is wederom de Heer de wreker van zijn volk. Cappadocië, Hebr. ‘Kaftor’, zie Gen. X noot 15. Vgl. Deut. II 23; Am. IX 7. De Septuag. heeft hier alleen: ‘want verdelgen zal de Heer de overblijfselen der eilanden’ (of kustlanden).</note>.</verse>

<verse osisID="Jer.47.5"> Kaalheid is gekomen over Gaza; verstomd is Ascalon en de overblijfselen van hun dal; hoe lang nog zult gij u insnijdingen doen<note n="2119">Kaalheid is een teeken van rouw over de rampen evenals het doen van insnijdingen; zie XVI noot 5. Verstomd, Hebr. ‘vernietigd’. Hun dal is het vlakke en lage kustland; de Septuag. heeft daarvoor: ‘de overblijfselen der Enakim’, d.i. der reuzen, waardoor de bewoners van Geth kunnen bedoeld zijn. Zie Jos. XI 22; I Reg. XVII 4; II Reg. XXI 16 volg.</note>?</verse>

<verse osisID="Jer.47.6"> O zwaard des Heeren! Hoe lang nog zult gij niet tot rust komen? Keer terug in uwe scheede, koel af en wees stil<note n="2120">Zoo laat de profeet die steden weeklagen en den vertoornden God om genade bidden. Hierop antwoordt hij in v. 7, waar hij volgens het Hebr. het zwaard toespreekt: ‘hoe zult gij tot rust komen?’ God heeft het tegendeel bevolen. - Door het zwaard is hier de Chaldeeuwsche legermacht bedoeld met al de vijanden, die God verder tegen Philistea zou opwekken, of m.a.w. Gods straffende gerechtigheid.</note>!</verse>

<verse osisID="Jer.47.7"> Hoe zou het tot rust komen, daar de Heer aan hetzelve bevel heeft gegeven tegen Ascalon en tegen zijne kuststreken en Hij het aldaar besteld heeft?</verse>

</chapter>


<chapter osisID="Jer.48">
 

<title>Hoofdstuk XLVIII.</title>
<p>Godspraak over Moab. De profeet ziet den vijand stad na stad verwoesten en hoort de jammerkreten der vluchtende Moabieten (v. 1-25). Zoo straft de Heer Moab's hoovaardij (v. 26-46). De belofte der herstelling (v. .47</p>


<verse osisID="Jer.48.1"> Aangaande Moab<note n="2121">Zie over de Moabieten Is. XV noot 1. Sinds Isaias' tijd was hunne gezindheid tegenover het volk Gods niet verbeterd. Volgens IV Reg. XXIV 2 bediende zich Nabuchodonosor van hen om Joakim's opstand te straffen. Wellicht bij die gelegenheid richtte Jeremias tegen hen deze godspraak, terwijl hij daarbij oudere profetieën, vooral Is. XV, XVI, ook Am. II 1-3 en Soph. II 8-11, inlascht.</note> zegt dit de Heer der heerscharen, de God van Israël<note n="2122">De God van Israël, want het strafgericht is zijne wraak over de mishandeling, welke Moab Israël deed ondergaan.</note>: Wee over Nabo, want het is verwoest en te schande gemaakt! Ingenomen is Cariathaïm! Te schande gemaakt is de veste, en zij sidderde<note n="2123">Nabo, zie Is. XV noot 3. Cariathaïm, door Mesa, volgens zijn opschrift (zie Is. XV noot 1), versterkt, lag westelijk van Medaba, niet ver van Nabo. De veste, Hebr. ‘ham-misgaab’, d.i. de hoogte of de hooge veste, is volgens sommigen het sterke Kir Moab; zie Is. XV noot 2.</note>!</verse>

<verse osisID="Jer.48.2"> Niet langer zal Moab roemen tegen Hesebon<note n="2124">Volgens velen behoort tegen Hesebon bij hetgeen volgt; zie Is. XV noot 5 en Jer. XLIX 3 voor deze noordelijke grensplaats, waar de vijand eerst binnenvalt.</note>; men heeft onheil beraamd: Komt en roeien wij hem uit, dat hij geen volk meer is! Zwijgen zult gij dan en verstommen<note n="2125">Het Hebr. ‘madmeen’ (Vulg. silens, zwijgen) is volgens sommigen een eigennaam; doch eene stad van dien naam in Moab komt nergens voor. Naar de Vulg., waarmede Septuag. en Syr. overeenstemmen, wordt aan geheel Moab verstomming, d.i. de ondergang, aangekondigd.</note>, en achtervolgen zal u het zwaard.</verse>

<verse osisID="Jer.48.3"> Eene stem van geschrei uit Oronaïm<note n="2126">Zie Is. XV 5.</note>: verwoesting en groot verderf.</verse>

<verse osisID="Jer.48.4"> Ingestort is Moab, kondigt zijnen kinderkens het schreien aan<note n="2127">Hebr.: ‘zijne kinderkens verheffen hun geschrei’; doch in plaats van zijne kinderkens heeft de Septuag. ‘tot aan Segor’, evenals Is. XV 5, welk vers Jeremias ook in v. 3 en in v. 5 bijna woordelijk heeft overgenomen.</note>!</verse>

<verse osisID="Jer.48.5"> Want langs het bergpad van Luïth stijgt men schreiend opwaarts bij geween; want op de helling van Oronaïm hooren de vijanden<note n="2128">De vijanden staat niet in de Septuag. noch bij Isaias.</note> het jammeren over de verwoesting.</verse>

<verse osisID="Jer.48.6"> Vlucht, redt uwe zielen; en gij zult zijn als tamarisken in de woestijn<note n="2129">Als tamarisken, die in de dorre woestijn in het leven blijven, doch groeien noch bloeien. M.a.w. gij zult door de vlucht althans uw leven redden, hoe kommervol dit ook zijn zal. Zie XVII 6.</note>.</verse>

<verse osisID="Jer.48.7"> Want daarom, wijl gij vertrouwen hebt gesteld op uwe vestingwerken en op uwe schatten, zult ook gij gevangen genomen worden; en Chamos zal in ballingschap gaan, zijne priesters en zijne vorsten te gader<note n="2130">Chamos was de landgod der Moabieten; zie op Num. XXI 29 en verder Am. I 15, hier woordelijk herhaald.</note>.</verse> 


<verse osisID="Jer.48.8"> En de plunderaar zal komen naar elke stad, en geene stad zal het ontkomen; en de valleien zullen te gronde gaan en de vlakten vernield worden; want de Heer heeft gesproken.</verse>

<verse osisID="Jer.48.9"> Geeft bloemen aan Moab, want bloeiend zal hij uittrekken<note n="2131">Een nieuwe strophe. De zin der Vulgaat is: Noemt Moab nog bloeiend; weldra echter, eer hij vruchten voortbrengt, zal hij in ballingschap gaan. De nieuweren vertalen het Hebr.: ‘Geef aan Moab vleugelen, want vliegend zal hij heentrekken’. Vgl. Is. XVI 2. Voor inhabitabilis zie de noot op XLVI 19.</note>; en zijne steden zullen eenzaam zijn en onbewoond.</verse>

<verse osisID="Jer.48.10"> Vervloekt die het werk des Heeren bedrieglijk doet, en vervloekt die zijn zwaard weerhoudt van bloed<note n="2132">Het werk des Heeren is hier Moab's verwoesting door het zwaard. Wee den door God bestelden wreker, die God als 't ware bedriegen zou, wanneer hij het hem opgedragen werk traag en nalatig verrichten, d.i. den ter dood fedoemdeu vijand sparen zou. Vgl. I Reg. XV 8 volg.; III Reg. XX 42. Hoeveel meer zal deze vervloeking dengene treffen, die het ‘werk des Heeren’, het heilige dienstwerk, nalatig verricht!</note>.</verse>

<verse osisID="Jer.48.11"> Vruchtbaar was Moab van zijne jeugd af, en hij lag stil op zijn grondsap; en hij is niet van vat op vat overgegoten en ging nimmer in ballingschap; daarom is zijn smaak hem bijgebleven en is zijn geur niet veranderd<note n="2133">Moab was vruchtbaar, d.i. welvarend, Hebr.: ‘rustig’, d.i. bleef in het rustig bezit van zijn land, dat het van zijne jeugd af, d.i. van zijn eerste volksbestaan, bezeten had; vgl. Deut. II 9 volg. Dit wordt ook beteekend door de volgende beeldspraak, waarin de Moabieten vergeleken worden met het edelste voortbrengsel des lands (zie v. 32), met den wijn, hun land met het vat, hunne welvaart met het grondsap; zij immers was de oorzaak hunner trotschheid en goddeloosheid, door smaak en geur aangeduid; zie Is. XVI 6.</note>.</verse>

<verse osisID="Jer.48.12"> Derhalve, zie, de dagen komen, zegt de Heer, en Ik zal er tot hem zenden die de kruiken schikken en kelderen<note n="2134">Hebr.: ‘en Ik zal tot hem aftappers zenden’. Dezen zullen den op zijnen droesem liggenden wijn aftappen en de daarmede gevulde kruiken stukslaan; m.a.w. de Chaldeën zullen Moab's steden en land verwoesten en het volk in ballingschap zenden.</note>, en zij zullen hem aftappen en zijne vaten ledig maken en hunne kruiken stukslaan.</verse>

<verse osisID="Jer.48.13"> En te schande zal Moab worden om Chamos, gelijk het huis Israël te schande is geworden om Bethel, waarop het vertrouwen stelde<note n="2135">Om Bethel, het heiligdom van den kalverendienst in het Tienstammenrijk; zie III Reg. XII 29; Os. IV 15. Daar de profeet alleen van Israël en Bethel gewaagt, acht men deze profetie vóór den ondergang van Juda uitgesproken; vgl. XLVI 27, 28.</note>.</verse> 


<verse osisID="Jer.48.14"> Hoe zegt gij: Helden zijn wij en dappere krijgslieden?</verse>

<verse osisID="Jer.48.15"> Verwoest is Moab, en zijne steden hebben zij geslecht, en de keur zijner jongelingen is afgedaald ter slachting, zegt de Koning - de Heer der heerscharen is zijn naam<note n="2136">In plaats van succiderunt, hebben zij geslecht, lezen oudere uitgaven der Vulgaat succenderunt, hebben zij in brand gestoken, wat ook volgens sommigen het Hebr. kan beteekenen. De Septuag. heeft alleen: ‘Verwoest is Moab, zijne stad’. - De hemelsche Koning, ook van Moab, staat in tegenstelling met den nietigen Chamos; zie XLVI 18.</note>.</verse>

<verse osisID="Jer.48.16"> Nabij is de ondergang van Moab en hij zal komen, en zijn onheil zal haastig aansnellen uitermate<note n="2137">Derde strophe. Zij begint gelijk de eerste en de tweede met de aankondiging van den ondergang.</note>.</verse>

<verse osisID="Jer.48.17"> Troost hem, gij allen, die rondom hem zijt, en allen, die zijnen naam kent, zegt: Hoe is gebroken de machtige staf, de heerlijke schepter<note n="2138">Troost, d.i. betuigt deelneming aan het ongelukkige Moab, gij, die rondom hem en dus in zijne nabijheid zijt, en gij, die zijnen naam kent door de faam, te weten de verder afgelegen volken. De profeet legt hun den klaagzang in den mond: Zegt enz., m.a.w.: Plotseling en onherstelbaar gebroken zijn staf en schepter, de zinnebeelden zijner heerschappij. Vgl. Ps. CIX 2; Is. XIV 5, 6; Ez. XIX 11-14.</note>?</verse>

<verse osisID="Jer.48.18"> Daal af uit de heerlijkheid en zit neder in dorstigheid, woonstede der dochter Dibon<note n="2139">Daal af van uwen luisterrijken troon (vgl. Is. XLVII 1) en zet u neder in dorstigheid, als in eene waterlooze woestijn (zie v. 6), het zinnebeeld van allerlei ellende, gij woonstede, Hebr. ‘bewoonster’, d.i. bevolking, der vroeger rijk bewaterde stad Dibon, de dochter des lands; zie Is. XV noot 3 en 10.</note>; want de verwoester van Moab is tegen u opgetogen, hij heeft uwe vestingwerken vernield!</verse>

<verse osisID="Jer.48.19"> Plaats u aan den weg en zie uit, woonstede van Aroër! Ondervraag den vluchteling, en zeg tot hem, die ontkomen is: Wat is er gebeurd<note n="2140">Voor den verwoester vlucht wat vluchten kan met overhaastigen spoed, zoodat de bevolking (woonstede, zie noot 19) van Aroër (zie Is. XVII noot 2), waarlangs de vluchtelingen uit het noorden zich voortspoeden, komt uitgeloopen en verwonderd vraagt: Wat enz.; het antwoord volgt in v. 20 volg.</note>?</verse>

<verse osisID="Jer.48.20"> Te schande gemaakt is Moab, want hij is overwonnen: jammert en schreit; maakt het bekend aan den Arnon<note n="2141">De vroegere grensrivier tusschen Moab en het stamgebied van Ruben, waartoe Aroër v. 19 en de in v. 22-24 genoemde steden voorheen behoorden. Deze lagen ten noorden van den Arnon.</note>, dat Moab verwoest is,</verse>

<verse osisID="Jer.48.21"> en dat het gericht gekomen is over het land der vlakte, over Helon en over Jasa en over Mephaäth<note n="2142">In de vlakte van Moab lagen het elders niet vermelde Helon, Jasa, (zie Is. XV noot 5) en Mephaäth, zie Jos. XIII 18.</note></verse>

<verse osisID="Jer.48.22"> en over Dibon en over Nabo en over het huis Deblathaïm<note n="2143">Dibon, zie v. 18; Nabo, v. 1. Het huis, Hebr. ‘Beth’ Deblathaïm, vermoedelijk Helmondeblathaïm van Num. XXXIII 46.</note></verse>

<verse osisID="Jer.48.23"> en over Cariathaïm en over Bethgamul en over Bethmaon<note n="2144">Cariathaïm, zie v. 1; de ligging van Bethgamul is onbekend; Bethmaon of Baälmaon (Num. XXXII 38; Jos. XIII 17) lag niet ver ten zuidwesten van Hesebon.</note></verse>

<verse osisID="Jer.48.24"> en over Carioth en over Bosra<note n="2145">Carioth (zie Am. II 2) is volgens sommigen de hoofdstad Ar-Moab; deze echter lag ten zuiden van den Arnon; zie Is. XV noot 2. Bosra, Deut. IV 43 en Jos. XX 8 ‘Bosor’ genaamd, door Mesa blijkens zijn opschrift herbouwd, moet niet verward worden met de hoofdstad van Edom.</note> en over al de steden van Moab's land, die veraf en die nabij zijn.</verse>

<verse osisID="Jer.48.25"> Afgehouwen is de hoorn van Moab, en zijn arm is verbrijzeld, zegt de Heer<note n="2146">Hoorn en arm zijn beide zinnebeelden van macht. Deze strophe eindigt op een zelfde wijze als in v. 8 en 15.</note>.</verse>

<verse osisID="Jer.48.26"> Maakt hem dronken<note n="2147">Ook de vierde strophe begint met de aankondiging van het godsgericht. De uitvoerders van het gericht moeten Moab dronken maken van den wijn van Gods toorn; zie XIII 13; XXV 16, 27.</note>, omdat hij zich tegen den Heer heeft verheven; en Moab zal met zijne hand plassen in zijn braaksel, en hij zal ten spot zijn, ook hij<note n="2148">Een beeld der diepe vernedering van Moab's hoogmoed.</note>!</verse>

<verse osisID="Jer.48.27"> Want ten spot was u Israël, alsof gij hem onder de dieven betrapt hadt; om uwe woorden dus, welke gij tegen hem gesproken hebt, zult gij gevankelijk worden weggevoerd<note n="2149">Gij, Moab, zult in uwe vernedering bespot worden, omdat gij met het door Assyrië overwonnen Israël gespot hebt, alsof gij enz., zie II 26. In het tweede halfvers heeft het Hebr. ‘want zoo dikwerf gij van hem (Israël) spraakt, hebt gij u bewogen’, d.i. het hoofd geschud, een gebaar van bespotting; vgl. XVIII 16.</note>.</verse>

<verse osisID="Jer.48.28"> Verlaat de steden en woont in de rots, bewoners van Moab, en weest gelijk de duive, die haar nest maakt boven aan den ingang der rotskloof<note n="2150">Verschuilt u in de rotskloven (vgl. Is. XVI noot 1), in de ontoegankelijke spelonken van uw gebergte; zie IV 29; Is. II 10. De wilde duif nestelt aldaar in rotsspleten, naar het Hebr.: ‘aan gene zijde van den gapenden afgrond’, zoodat eene diepe kloof het nest voor de beroovers beveiligt.</note>.</verse>

<verse osisID="Jer.48.29"> Wij hebben gehoord van Moab's hoovaardij - hoovaardig is hij in hooge mate - van zijne trotschheid en laatdunkendheid en hoovaardij en van de hoogheid zijns harten<note n="2151">Eene navolging van Is. XVI 6. Hier spreken Jeremias en zijn volk, waarop God in v. 30 bevestigend antwoordt.</note>.</verse>

<verse osisID="Jer.48.30"> Ik ken, zegt de Heer, zijn snoeven en dat daaraan zijne kracht niet beantwoordt en dat hij niet, naar hetgeen hij vermocht, getracht heeft te doen<note n="2152">Doch integendeel roekelooze dingen ondernomen heeft. Hebr.: ‘Ik ken... zijnen overmoed en zijn ijdel pralen; ijdel (d.i. slecht) is het, wat zij doen’; zie Is. XVI noot 6.</note>.</verse>

<verse osisID="Jer.48.31"> Daarom wil ik over Moab jammeren en om geheel Moab schreien, om de mannen van den tichelmuur, die weeklagen<note n="2153">Vijfde strophe v. 31-39. Zie voor dit vers Is. XVI 7. Hier echter jammert niet Moab, maar de profeet zelf (gelijk Is. XVI 9) over Moab's rampen. Hebr.: ‘om de mannen van Kir Heres weeklaagt men’; zie Is. XVI noot 7.</note>.</verse>

<verse osisID="Jer.48.32"> Met Jazer's geween wil ik over u schreien, wijnstok van Sabama! Uwe ranken reikten over de zee, tot aan de zee van Jazer kwamen zij. Op uwen oogst en op uwe wijnlezing is de plunderaar neergeploft<note n="2154">Zie Is. XVI 8, 9. In plaats van het tweede de zee, waardoor een meertje bij Jazer kan bedoeld zijn, heeft de Septuag. ‘de stad Jazer’.</note>!</verse>

<verse osisID="Jer.48.33"> Verdwenen is van den Karmel en van het land Moab de blijdschap en de verlustiging, en den wijn heb Ik weggenomen van de perskuipen; geenszins zal de druiventreder den gewonen kreet aanheffen<note n="2155">Zie Is. XVI 10. Zie voor Karmel noot 11 aldaar. Den gewonen kreet, Hebr.: ‘hedaad’, waardoor de druiventreders elkander plegen aan te vuren. Naar het Hebr. zal in plaats van het vroolijke hedaad het akelige krijgsgeroep gehoord worden. Zie XXV 30 en Is. XVI noot 10.</note>!</verse>

<verse osisID="Jer.48.34"> Van Hesebon's geschrei tot Eleale en tot Jasa doen zij hunne stem hooren, van Segor, de driejarige vaars, tot aan Oronaïm; ook de wateren van Nemrim zijn geheel bedorven<note n="2156">Het krijgsgeroep, dat in Hesebon opgaat, plant zich voort en herhaalt zich in de opgenoemde steden. Zie verder Is. XV 4, 5, 6. In het Hebr. heet niet Segor (gelijk Is. XV 5), maar Oronaim ‘de driejarige vaars’ - wat ook de Vulgaat door de ongewone woordschikking schijnt te kennen te geven. Verder heeft het Hebr. gelijk Is. XV 6 ‘de wateren van Nemrim zullen tot verwoesting worden’, d.i. geheel uitdrogen.</note>.</verse> 


<verse osisID="Jer.48.35"> En wegnemen zal Ik uit Moab, zegt de Heer, hem, die offert op de hoogten en die wierookt voor zijne goden<note n="2157">God bevestigt, gelijk in v. 30, het woord van den profeet. Al die jammeren zijn de straf voor Moab's afgoderij, zie v. 13. Vgl. Is. XVI 12.</note>.</verse>

<verse osisID="Jer.48.36"> Daarom klinkt mijn hart over Moab als eene fluit, en geeft mijn hart over de mannen van den tichelmuur den toon van eene fluit; omdat hij meer gedaan heeft, dan hij vermocht, daarom zijn zij omgekomen<note n="2158">Zie Is. XV 5; XVI 11. In plaats van de ‘harp’ (Is. XVI 11) noemt Jeremias de fluit, waarmede men treurgezangen placht te begeleiden. Hierbij voegt hij dan v. 37, 38 het overige rouwbedrijf, dat Is. XV 2, 3 voorafgaat; vgl. Jer. XVI 6. - Over de mannen enz., zie noot 33. - Omdat hij meer gedaan heeft, zie noot 32; naar het Hebr. klaagt hij, omdat hetgeen van de verworven bezittingen nog was overgebleven, verloren is; zie Is. XV noot 8.</note>.</verse>

<verse osisID="Jer.48.37"> Want elk hoofd is kaal en elke baard is geschoren, aan alle handen is een boei<note n="2159">Hebr.: ‘zijn insnijdingen’, zie XVI 6.</note> en op elken rug een boetekleed.</verse>

<verse osisID="Jer.48.38"> Op alle daken van Moab en in zijne straten is alles weegeklaag; want verbrijzeld heb Ik Moab als een onnut vat<note n="2160">Zie Is. XV 3 en verder Jer. XXII 28.</note>, zegt de Heer.</verse>

<verse osisID="Jer.48.39"> Hoe is hij verwonnen, en jammeren zij? Hoe laat Moab het hoofd hangen<note n="2161">Hebr.: ‘hoe keert Moab den nek af’ van schaamte.</note> en is hij te schande geworden? Ja, Moab is ten spot en ten voorbeeld voor allen, die rondom hem zijn.</verse>

<verse osisID="Jer.48.40"> Dit zegt de Heer<note n="2162">Eene samenvatting van het in de vijf strophen aangekondigde wraakgericht over Moab.</note>: Zie, als een arend vliegt hij en spreidt hij zijne vleugelen uit naar Moab<note n="2163">De roofzuchtige arend is de verwoester van v. 18. Door ditzelfde beeld is Ez. XVII 3 Nabuchodonosor en Is. XLVI 11 (Hebr.) Cyrus aangeduid. Hetzelfde komt XLIX 22 nog eens voor en is daarom wellicht door de Septuag. hier weggelaten.</note>.</verse>

<verse osisID="Jer.48.41"> Veroverd is Carioth en de vestingwerken zijn ingenomen<note n="2164">Carioth, zie v. 24; anderen vertalen het als een gemeen zelfstandig naamwoord: ‘de steden’. Wat hier nog volgt, staat niet in de Septuag., wellicht om dezelfde reden als in noot 43.</note>; en het hart van Moab's helden zal te dien dage zijn als het hart eener vrouw in barensnood.</verse>

<verse osisID="Jer.48.42"> En Moab zal ophouden een volk te zijn, omdat hij zich tegen den Heer trots verheven heeft<note n="2165">Hebr.: ‘En verdelgd wordt Moab, zoodat hij geen volk meer is’. Zie verder v. 2, 26, 29.</note>.</verse>

<verse osisID="Jer.48.43"> Schrik en kuil en strik over u, o bewoner van Moab, zegt de Heer!</verse>

<verse osisID="Jer.48.44"> Wie ontvliedt voor het aangezicht der verschrikking, valt in den kuil; en wie opklimt uit den kuil, wordt gevangen in den strik<note n="2166">Van v. 43 af ontleend aan Is. XXIV 17, 18. Zie Jer. XXIII 12 voor hetgeen volgt. De verzen 45-47 ontbreken in de Septuag.</note>; want Ik zal over Moab brengen het jaar hunner bezoeking, zegt de Heer.</verse>

<verse osisID="Jer.48.45"> In de schaduw van Hesebon staan vluchtenden voor den strik<note n="2167">De vluchtende Moabieten zoeken in de schaduw, d.i. onder de muren, van Hesebon, destijds eene Ammonietische stad (XLIX 3), eene schuilplaats tegen den vijand. Doch vergeefs, want van Hesebon zal niet het heil, maar het verderf over Moab uitgaan, zie v. 2. Dit wordt vervolgens uitgedrukt met aan Num. XXI 27 volg. ontleende woorden. Gelijk de Amorrheesche koning Seon voorheen het land der Moabieten van Hesebon uit had verwoest, zoo zal ook thans de vijand Hesebon binnentrekken en van daar uit hetzelfde land Moab te vuur en te zwaard verdelgen.</note>; want een vuur gaat uit van Hesebon en een vlam uit het midden van Seon<note n="2168">Num. XXI 28 ‘uit de stad van Sehon’, te weten Hesebon. De volgende woorden zijn eene vrije navolging der godspraak van Balaäm Num. XXIV 17. De verslindende vlam (het verwoestende leger) zal een deel, Hebr.: ‘de slapen’, van Moab (als een persoon gedacht) verteren, alsook den schedel van de zonen des alarms, d.i. van de strijdlustige Moabieten.</note>, en zij zal een deel van Moab verteren en den schedel van de zonen des alarms.</verse>

<verse osisID="Jer.48.46"> Wee u, Moab! gij zijt verloren, volk van Chamos! Want gevangen genomen zijn uwe zonen, en uwe dochters ter gevangenschap<note n="2169">Ontleend aan Num. XXI 29.</note>.</verse>

<verse osisID="Jer.48.47"> En terugvoeren zal Ik de gevangenschap van Moab in de laatste dagen, zegt de Heer<note n="2170">Vgl. XLVI 26. De laatste dagen of Hebr.: ‘het einde der dagen’, beteekent volgens de meesten het tijdperk van den Messias, zoodat de herstelling van Moab in zijn vaderland na den ondergang van het Chaldeeuwsche rijk (XXV 12), naar de wijze der profeten, in verband gebracht wordt met de bekeering der door Moab vertegenwoordigde heidenen; zie III 17.</note>. Tot dusverre de gerichten van Moab<note n="2171">Flavius Josephus bericht (Antiq. X 9, 7), dat Nabuchodonosor in het vijfde jaar na de verwoesting van Jerusalem de Moabieten met de Ammonieten (zie XLIX 1-7) onderwierp. Over de Moabieten is na de ballingschap nog sprake 1 Esdr. IX 1; II Esdr. XIII 1, 23.</note>.</verse>

</chapter>


<chapter osisID="Jer.49"> 
 

<title>Hoofdstuk XLIX.</title><p>Godspraak over de Ammonieten (v. 1-6), de Edomieten (v. 7-22), Damascus (v. 23-27), de Arabische stammen (v. 28-33) en de Elamieten (v. 34-39).</p>


<verse osisID="Jer.49.1"> Aangaande de kinderen van Ammon<note n="2172">Naast de Moabieten staan evenals XXV 21 (vgl. IX 26; XXVII 3) de stamverwante Ammonieten; zie Gen. XIX 36-38. Hun oorspronkelijk gebied tusschen den Arnon en den Jaboc werd eerst door de Amorrheërs en later, bij den intocht van Israël in het beloofde land, door de stammen Gad en Ruben ingenomen. De hierdoor oostwaarts teruggedrongen Ammonieten hadden echter van oudsher gepoogd hun vroeger gebied te herwinnen; Judic. III 13; X 7 volg.; XI 12-31; I Reg. XI 1 volg.; II Reg. X; XII 26-31; II Par. XX. Zie Am. I 13-15; inzonderheid bij de wegvoering der Overjordaansche stammen door Teglathphalasar hadden zij zich in de door dezen verlaten streken gevestigd. Dit verwijt hun de profeet in de hier volgende vragen.</note>. Dit zegt de Heer: Heeft Israël geen kinderen? Of heeft hij geenen erfgenaam? Waarom dan heeft Melchom Gad in erfbezit genomen en woont zijn volk in deszelfs steden<note n="2173">Gelijk de Chaldeën deden bij de wegvoering van Juda (zie b.v. XXXIX 10), zoo hadden ook waarschijnlijk de Assyriërs het mindere volk in het Overjordaansche gebied achtergelaten; anderen, door de vlucht aan de handen der Assyriërs ontkomen, zullen later naar hun land zijn teruggekeerd; zie XL 7 volg. Zij allen zijn de hier bedoelde kinderen van Israël en treden als de erfgenaam van het erfbezit op. Hieruit echter waren zij door de Ammonieten verdrongen. Melchom, hun landgod (zie Am. I noot 30), is de vertegenwoordiger van het volk en als zoodanig de bezitter van het land.</note>?</verse>

<verse osisID="Jer.49.2"> Daarom, zie, de dagen komen, zegt de Heer, en Ik zal over Rabbath der kinderen van Ammon krijgsgetier doen hooren, en het zal tot een puinhoop verwoest worden, en zijne dochters zullen door het vuur verbrand worden, en Israël zal hen in bezit nemen, die hem in bezit genomen hadden, zegt de Heer<note n="2174">Zie Am. I 14. Rabbath, aldaar ‘Rabba’, later Philadelphia geheeten, de hoofdstad der Ammonieten, lag aan de bronnen van den Jaboc. Vgl. Deut. III 11. Zijne dochters zijn de mindere steden des lands. Israël zal in bezit nemen na zijne herstelling; zie de vervulling I Mach. V 6, 26 en in geestelijken zin Am. IX 12; Abd. v. 17. Vgl. Is. XIV 2.</note>.</verse>

<verse osisID="Jer.49.3"> Jammer, Hesebon, want Haï is verwoest! Schreit, dochters van Rabbath, trekt rouwkleederen aan; weeklaagt en loopt rond tusschen de omtuiningen; want Melchom zal in ballingschap worden gevoerd, zijne priesters en zijne vorsten te gader<note n="2175">Hesebon (zie XLVIII 2, 45) was toen blijkbaar een Ammonietische stad. Met de dochters, d.i. de mindere steden, des lands moge zij jammeren, omdat hare verwoesting aanstaande is. Haï toch, dat vermoedelijk meer noordwaarts lag en dus eerder den uit het noorden komenden vijand in handen viel, was reeds verwooest. Tusschen de omtuiningen der wijngaarden nabij de steden mogen zij eene schuilplaats zoeken en radeloos rondloopen, daar de vestingmuren door den vijand vernield zijn. Want Melchom enz., eene navolging van Am. I 15.</note>.</verse>

<verse osisID="Jer.49.4"> Wat roemt gij op de valleien? Weggekwijnd is uwe vallei, verweekelijkte dochter<note n="2176">Wat roemt gij op de vruchtbaarheid uwer valleien. Het Hebr. ‘sjobeeb’, hier verweekelijkte, XXXI 22 omzwervende vertaald, beteekent volgens de Septuag. (hoofdst. XXX) en de nieuweren: ‘weerspannige’.</note>, die vertrouwdet op uwe schatten en zeidet: Wie zal mij genaken?</verse>

<verse osisID="Jer.49.5"> Zie Ik, Ik zal over u verschrikking brengen, zegt de Heer, de God der heerscharen, door allen, die rondom u zijn; en verstrooid zult gij worden, een iegelijk voor uw aangezicht heen, en er zal niemand zijn, die de vluchtelingen verzamelt.</verse>

<verse osisID="Jer.49.6"> En daarna zal Ik de gevangenen der kinderen van Ammon doen terugkeeren, zegt de Heer<note n="2177">Dezelfde belofte als XLVIII 47; zie noot 50 en 51 aldaar. In de Septuag. ontbreekt het vers.</note>.</verse>

<verse osisID="Jer.49.7"> Aangaande Idumea<note n="2178">De Edomieten, aan Israël nog nauwer verwant (zie Am. I noot 22), bewoonden het bergland van Seïr, ten zuidoosten van de Doode Zee. Om hun erfelijken haat tegen Israël (zie Am. I noot 24) bedreigt Jeremias (vgl. Ez. XXV 12 volg.) hen met den ondergang. De profetie schijnt uitgesproken in het vierde jaar van Joakim (vgl. XLVI noot 1), zeker nog vóór de verwoesting van Jerusalem door de Chaldeën, bij welke gelegenheid de Edomieten de maat hunner zonden vulden (vgl. Thren. IV 22; Ez. XXXV 5). Zij stemt veelal woordelijk overeen met de profetie van Abdias.</note>. Dit zegt de Heer der heerscharen: Is er geen wijsheid meer in Theman? Teloorgegaan is het beleid voor de zonen, onnut is hunne wijsheid geworden<note n="2179">In de ure der wraak zal de erfelijke wijsheid (zie Abd. noot 6; vgl. Job II 11; Bar. III 22 volg.) der bewoners van Theman, eene Edomietische landstreek (zie op Ez. XXV 13), aan hunne zonen, Septuag. ‘aan de wijzen’, niet baten en onnut blijken.</note>!</verse>

<verse osisID="Jer.49.8"> Vlucht en keert den rug, daalt af in den afgrond, bewoners van Dedan! Want Esau's ondergang heb Ik over hem gebracht, den tijd zijner bezoeking<note n="2180">Dedan (zie XXV 23), welks karavanen door Edom plegen te trekken, zal voor dat godsgericht zich verbergen in den afgrond, d.i. in de meest ongenaakbare schuilplaatsen. Esau's ondergang beteekent den over hem beschikten ondergang. Zie verder VI 15; XLVI 21; XLVIII 28.</note>.</verse> 


<verse osisID="Jer.49.9"> Waren er druivenlezers over u gekomen, zij zouden geen tros hebben overgelaten; of dieven bij nacht, zij zouden geroofd hebben zooveel hun genoeg was<note n="2181">Doch de roofzieke plunderaars, die over Edom komen, zullen nimmer verzadigd zijn. Zie verder Abd. v. 5.</note>.</verse>

<verse osisID="Jer.49.10"> Ik echter, Ik heb Esau ontbloot, Ik heb zijne verborgenheden ontdekt, en verschuilen kan hij zich niet; vernield is zijn kroost en zijne broeders en zijne geburen, en hij is niet meer<note n="2182">Zie Abd. v. 6. In hunne roofvesten op de rotsen hadden de Edomieten hunne schatten verborgen. Behalve het eigenlijke kroost van Edom zullen ook zijne broeders, de verwante stammen (zie Gen. XXXVI 12, 20 volg., I Par. IV 42, 43), en zijne geburen, Dedan (v. 8) enz., met hem omkomen.</note>.</verse>

<verse osisID="Jer.49.11"> Laat uwe weezen achter; Ik zal voor hun leven zorgen; en uwe weduwen mogen op Mij vertrouwen<note n="2183">De zin is waarschijnlijk: Er zullen alleen onverzorgde weezen en weduwen achterblijven, die niets dan Gods ontferming hebben te hopen. Naar de Septuag. zullen ook de weezen omkomen.</note>.</verse>

<verse osisID="Jer.49.12"> Want dit zegt de Heer: Zie, die geen vonnis hadden om den beker te drinken, zullen hem drinken en drinken; en gij, zoudt gij als een schuldelooze blijven? Neen, gij zult geen schuldelooze zijn, maar drinken en drinken zult gij<note n="2184">Die geen vonnis hadden zijn waarschijnlijk de in v. 11 genoemde weezen en weduwen. Indien zelfs zij bij de algemeene straffen niet gespaard blijven, hoeveel te minder dan de schuldigen in Edom. Een schuldelooze beteekent hier een straffelooze. Zie verder XXV 28, 29 en Abd. v. 16.</note>).</verse>

<verse osisID="Jer.49.13"> Want bij Mij zelven heb Ik gezworen, zegt de Heer, dat Bosra<note n="2185">De toenmalige hoofdstad van Edom. zie Am. I noot 26; Is. XXXIV noot 5; Het volgende al zijne steden beteekent de kleinere steden des lands. Zie verder XXV 18; XLIV 22 en vgl. Mal. I 3, 4.</note> tot wildernis en tot smaad en tot woestenij en tot vloek zal worden; en al zijne steden zullen tot eeuwigdurende wildernissen zijn.</verse>

<verse osisID="Jer.49.14"> Een mare heb Ik vernomen vanwege den Heer, en een bode is tot de volken gezonden: Verzamelt u en trekt op tegen haar en maken wij ons op ten strijde<note n="2186">Hebr.: ‘en maakt u op ten strijde’. Dit en de twee volg. verzen zijn ontleend aan Abd. v. 1-4 en aldaar verklaard.</note>.</verse> 


<verse osisID="Jer.49.15"> Want zie, gering heb Ik u gemaakt onder de volken, verachtelijk onder de menschen.</verse>

<verse osisID="Jer.49.16"> Uwe laatdunkendheid<note n="2187">Het Hebr. beteekent waarschijnlijk: de schrik, dien Edom door zijne macht alom verspreidde; vandaar zijne trotschheid en zijn zelfvertrouwen. Sinds Abdias' tijd waren die volksondeugden nog dezelfde gebleven.</note> heeft u misleid en de trotschheid uws harten, gij, die woont in de kloven der rots en uw best doet de hoogte des heuvels bezet te houden. Al hadt gij hoog als de arend uw nest gebouwd, vandaar zal Ik u nederhalen, zegt de Heer.</verse>

<verse osisID="Jer.49.17"> En Idumea zal woest zijn; al wie daar doortrekt, zal verstommen en sissen over al zijne plagen<note n="2188">Zie XVIII 16; XIX 8; XXV 11. In de Septuag. (XXIX 7-22) ontbreekt zal verstommen over al zijne plagen, wellicht omdat het eene herhaling is van XIX 8.</note>.</verse>

<verse osisID="Jer.49.18"> Gelijk Sodoma verwoest is en Gomorrha en zijne naburen<note n="2189">Adama en Seboïm; zie Deut. XXIX 23; Os. XI 8. Het punt van vergelijking is niet de wijze, waarop zij verwoest zijn, doch de verwoesting zelve en de eenzaamheid, welke de Edomieten voor oogen hadden. Want deze steden hadden in dit later door Edom ingenomen gebied gebloeid.</note>, zegt de Heer: niemand zal daar wonen, en geen menschenkind zal daar intrek nemen.</verse>

<verse osisID="Jer.49.19"> Zie, gelijk een leeuw uit den trots des Jordaans zal hij opwaarts trekken naar de sterke schoonheid<note n="2190">Gelijk een leeuw, belust op prooi, opkomt uit den trots des Jordaans, waarin hij legert (zie XII noot 6), zoo zal hij, de veroveraar, (zie IV 7 en XXV 38 hetzelfde beeld om Nabuchodonosor aan te duiden) opwaarts trekken naar Edom, de sterke schoonheid, Hebr.: ‘de sterke woonstede’, d.i. het om zijn gebergte en de op rotsen gebouwde vestingen onverwmbare land.</note>; want ijlings zal Ik hem derwaarts doen aanrennen. En wie is de uitverkorene, dien Ik daarover zal aanstellen? Wie toch is aan Mij gelijk? En wie zal bestand zijn tegen Mij? En wie is de herder, die kan weerstaan aan mijn aangezicht<note n="2191">Want ijlings zal Ik hem, dien veroveraar, derwaarts, naar Edom, doen aanrennen, zonder dat Edom weerstand kan bieden. Hebr.: ‘want in een oogenblik zal Ik hem (Edom) vandaar (uit zijn land) wegjagen’. Hierover zal God als de oppermachtige Heer een anderen gebieder, dien Hij verkiest, aanstellen. En wie is er, die hierin aan God weerstaan kan? Hebr.: ‘wie zal mij dagvaarden’, d.i. rekenschap vragen over deze beschikking? En wie is de herder enz., d.i. welk koning kan de uitvoering van dit raadsbesluit over Edom beletten?</note>?</verse>

<verse osisID="Jer.49.20"> Daarom hoort het raadsbesluit des Heeren, dat Hij genomen heeft aangaande Edom, en zijne plannen, die Hij beraamd heeft aangaande de bewoners van Theman: Voorwaar, de geringen der kudde zullen hem nederwerpen! Voorwaar, zij zullen met hen hunne woonstede verwoesten<note n="2192">De geringen of de minst machtigen der kudde Gods (waardoor wellicht het door Hem bestelde heerleger bedoeld is) zijn machtig genoeg om de Edomicten neer te werpen. Anderen vertalen het Hebr.: ‘voorwaar men zal hen, de geringsten der kudde (het weerlooze volk van Edom), wegsleuren’ in ballingschap. Het tegendeel dus van XXV 34 en XXIX 10. En verder: ‘voorwaar, ontzetten zal zich over hen hun eigen land’.</note>.</verse>

<verse osisID="Jer.49.21"> Door het gedreun van hunnen val beefde de aarde; aan de Roode Zee hoorde men den kreet van zijn geschrei<note n="2193">Naar de Septuag. wordt wegens het gedreun van hunnen val ‘het gebruis der zee niet gehoord’.</note>!</verse>

<verse osisID="Jer.49.22"> Zie, als een arend zal hij opstijgen en heenvliegen, en hij zal zijne vleugelen uitspreiden over Bosra; en het hart van Idumea's helden zal te dien dage zijn als het hart eener vrouw in barensnood<note n="2194">Zie XLVIII 40, 41; Bosra, zie noot 14. Het vonnis over Edom is waarschijnlijk voltrokken door het Chaldeeuwsche leger, dat, na het land van Moab en Ammon te hebben geteisterd (zie XLVIII noot 51), ook Edom geplunderd en verwoest zal hebben. Na de ballingschap voorspelde Malachias (I 4) nog een nieuwe verwoesting van Edom, welke eerst door de Machabeën (I Mach. V 3, 65), vervolgens door Joannes Hircanus, eindelijk onder de Romeinen (Flav. Jos. Bell. Jud. IV 9, 7) in vervulling ging.</note>.</verse>

<verse osisID="Jer.49.23"> Aangaande Damascus<note n="2195">Damascus, eigenlijk de hoofdstad van het Damasceensche Syrië, vertegenwoordigt hier het geheele land. Reeds vroeger had het meermalen Israël en Juda onderdrukt (zie Am. I noot 6 en 7), en ook nu ten tijde van Jeremias; zie IV Reg. XXIV 2. Dit was wellicht de aanleiding tot deze godspraak.</note>. Beschaamd is Emath en Arphad<note n="2196">Zie Is. X noot 8.</note>; want een zeer slechte mare hebben zij vernomen, ontsteld zijn zij aan de zee, van bange vrees kan men niet tot rust komen<note n="2197">De zin is: de slechte mare der nadering van het Chaldeeuwsche leger doet allen ontstellen, ook hen, die aan de Middellandsche zee wonen. Doch daar Syrië zich niet zoover uitstrekte, verdient de lezing van vele Hebr. handschriften ‘als de zee’ de voorkeur. Dit voegt men dan beter bij het volgende: als de zee bij noodweer, kan men van bange vrees niet tot rust komen. De Septuag. (XXX 12-16) ontwijkt deze moeielijkheid door te vertalen: ‘zij zijn ontsteld, staan verslagen, kunnen niet tot rust komen’.</note>.</verse>

<verse osisID="Jer.49.24"> Krachteloos is Damascus, het heeft zich tot vluchten gekeerd, schrik heeft het aangegrepen, angst en weeën hebben het bevangen als eene barende<note n="2198">De bevolking maakt zich tot vluchten gereed, doch van schrik is zij hiertoe niet in staat. Vgl. VI 24. De laatste woorden, angst enz. staan niet in de Septuag.</note>.</verse> 


<verse osisID="Jer.49.25"> Hoe hebben zij de lofwaardige stad, de veste der vreugde verlaten<note n="2199">Verlaten, d.i. haar zonder verdediging aan den vijand overgeleverd. Naar het Hebr. en de oudste vertalingen: ‘Hoe werd de stad niet verlaten?’ m.a.w. Hoe komt het, dat de bewoners hun heil niet gezocht hebben in de vlucht? De reden is uitgedrukt in v. 24: de bewoners wilden vluchten, doch konden het niet. - Lofwaardig was zij om haren luister, zoodat de profeet haar noemt (Hebr.): ‘de stad mijner vreugde’.</note>!</verse>

<verse osisID="Jer.49.26"> Daarom zullen hare jongelingen vallen in hare straten, en al de krijgslieden zullen verstommen te dien dage, zegt de Heer der heerscharen<note n="2200">Daarom, omdat zij zich door de vlucht niet konden redden. Verstommen, Hebr.: ‘verdelgd worden’.</note>.</verse>

<verse osisID="Jer.49.27"> En Ik zal een vuur ontsteken binnen den muur van Damascus, en verteren zal het de gebouwen van Benadad<note n="2201">Eene navolging van Am. I 4, 14. Voor Benadad, den naam van Syrische koningen, heeft de Septuag. ‘zoon van Ader’; Hadad, volgens sommigen ‘Adar’, was eene Syrische godheid.</note>.</verse>

<verse osisID="Jer.49.28"> Aangaande Cedar en aangaande de koninkrijken van Asor<note n="2202">Cedar omvat evenals II 10 (vgl. Is. XXI 16) de in Arabië's woestijnen rondzwervende Arabieren. Asor, Hebr. ‘Chatzoor’, is waarschijnlijk eveneens een verzamelwoord, dat de in vlekken of ‘chatzeerim’ (vgl. Is. XLII noot 12) gezeten Arabieren aanduidt. Zij hadden hun eigen opperhoofden (sjeiks) en vormden alzoo in zekeren zin koninkrijken. De volgende woorden die... verslagen heeft zijn er waarschijnlijk na de vervulling der godspraak bijgevoegd; vgl. XLVI 2. Ook de Septuag. (hoofdst. XXX 6-11) heeft hier bij uitzondering den naam van ‘Nabuchodonosor, koning van Babylon’.</note>, die Nabuchodonosor, de koning van Babylon, verslagen heeft. Dit zegt de Heer: Maakt u op en trekt naar Cedar heen en verdelgt de zonen van het Oosten<note n="2203">Eene algemeene benaming der Arabische stammen, welker gebied oostelijk van den Jordaan in de woestijn begon. Het woord is gericht tot de Chaldeën.</note>.</verse>

<verse osisID="Jer.49.29"> Hunne tenten en hunne kudden zullen zij nemen; hunne dekkleeden en al hun huisraad en hunne kameelen zullen zij met zich voeren; en over hen zal men uitroepen: Schrik in het rond<note n="2204">Dekkleeden der tenten, zie IV 20. Schrik enz., zie VI 25.</note>!</verse>

<verse osisID="Jer.49.30"> Vlucht, maakt u haastig weg, zet u in de afgronden neder, bewoners van Asor, zegt de Heer; tegen u toch heeft Nabuchodonosor, de koning van Babylon, een raadsbesluit genomen, en hij heeft plannen tegen u beraamd<note n="2205">Zie v. 8. Welk dit raadsbesluit is, blijkt uit v. 28b. Vgl. XVIII 11.</note>.</verse> 


<verse osisID="Jer.49.31"> Maakt u op en trekt heen naar een rustig volk, dat veilig woont, zegt de Heer; geen deuren noch grendels hebben zij; eenzaam wonen zij<note n="2206">Eene opwekking tot de Chaldeën om de Arabische stammen te plunderen, die zich rustig met de veeteelt bezig hielden, en eenzaam, d.i. van het drukke handelsverkeer uitgesloten, in vlekken woonden, niet verdedigd door muren en poorten.</note>.</verse>

<verse osisID="Jer.49.32"> En hunne kameelen zullen ten roof, en de menigte van hun vee zal ten buit zijn; en naar elken wind zal Ik hen verstrooien, die zich het hoofdhaar wegscheren<note n="2207">Zie IX 26.</note>; en van al hunne grenzen zal Ik over hen verderf brengen, zegt de Heer.</verse>

<verse osisID="Jer.49.33"> En Asor zal worden tot een verblijf der draken, woest ten eeuwigen dage; niemand zal daar wonen, en geen menschenkind zal daar intrek nemen<note n="2208">Zie IX 10; X 22 en hierboven v. 18.</note>.</verse>

<verse osisID="Jer.49.34"> Wat als woord des Heeren geschied is tot Jeremias, den profeet, tegen AElam, in het begin der regeering van Sedecias, den koning van Juda<note n="2209">Zie XIV 1. AElam (zie Is. XXI noot 3) was bij den val van Assyrië in zooverre weder onafhankelijk geworden, dat in v. 38 sprake is van zijne ‘koningen en vorsten’. Waarschijnlijk dienden de AElamieten, gelijk weleer in het Assyrische leger tegen Juda (Is. XXII 6), ook in het Chaldeeuwsche leger, dat Jerusalem onder Jechonias (IV Reg. XXIV 10-16) had veroverd; zij worden althans in de spijkerschrift-oorkonden vermeld als de bondgenooten der Chaldeën. Dit was de vermoedelijke aanleiding tot deze profetie. Blijkens de bijgevoegde tijdsbepaling is zij eenige jaren na de vorige godspraken uitgesproken. - In de Septuag. staat zij XXV 14-18 en de tijdsbepaling daarachter in XXVI 1.</note>, zeggende:</verse>

<verse osisID="Jer.49.35"> Dit zegt de Heer der heerscharen: Zie, verbreken zal Ik den boog van AElam en hunne voornaamste sterkte<note n="2210">De boog en (d.i. te weten) hunne voornaamste sterkte; de AElamieten waren beroemde boogschutters; zie Is. XXII 6.</note>.</verse>

<verse osisID="Jer.49.36"> En Ik zal over AElam de vier winden brengen uit de vier streken des hemels<note n="2211">Een beeld van de uit alle streken aanstormende vijanden. Vgl. IV 11; XIII 24; Ez. V 10; XII 15. De verklaring der beeldspraak volgt in v. 37.</note>; en Ik zal hen wannen naar al die winden; en er zal geen volk zijn, waartoe AElam's vluchtelingen niet komen.</verse>

<verse osisID="Jer.49.37"> En Ik zal AElam doen versagen voor zijne vijanden en voor het aangezicht dergenen, die hun naar het leven staan; en Ik zal over hen onheil brengen, den toorn mijner verbolgenheid, zegt de Heer; en Ik zal hun het zwaard achternazenden, totdat Ik hen verdelg<note n="2212">Vgl. IX 16; XIX 7.</note>.</verse>

<verse osisID="Jer.49.38"> En Ik zal mijnen troon plaatsen in AElam<note n="2213">Om dit land te richten en te regeeren naar mijne verkiezing; want koningen en vorsten, die tot dan toe geregeerd hebben, zal Ik uitroeien.</note>, en koningen en vorsten zal Ik vandaar uitroeien, zegt de Heer.</verse>

<verse osisID="Jer.49.39"> Doch in de laatste dagen zal Ik de gevangenen van AElam doen terugkeeren, zegt de Heer<note n="2214">Zie XLVIII 47; XLIX 6. Onder en door Cyrus kwamen de AElamieten tot hoog aanzien. De uitdrukking in de laatste dagen, Hebr.: ‘aan het einde der dagen’ (zie Is. II 2; Mich. IV 1), geeft te kennen, dat ook de verst afwonende heidensche volken, als AElam, van hunne geestelijke gevangenschap zullen verlost worden, te weten door den Messias.</note>.</verse>

</chapter>


<chapter osisID="Jer.50">
 

<title>Hoofdstuk L.</title>
<p>Godspraak over Babel (L-LI). - Door een volk uit het noorden zal de Heer Babel straffen en verdelgen om zijne hoovaardij en mishandeling van Gods volk. Het gericht over Babel is het begin van Israël's verlossing.</p>


<verse osisID="Jer.50.1"> Het woord, dat de Heer heeft gesproken aangaande Babylon en aangaande het land der Chaldeën door de bediening van Jeremias, den profeet<note n="2215">Zie voor het Babylonische rijk Is. XIII noot 1 en XIV noot 1. - Waarschijnlijk zijn hier verschillende godspraken tegen Babel bijeengevoegd, welke Jeremias sinds het vierde jaar van Joakim (XXV 1, 13) tot het vierde jaar van Sedecias (LI 59, 60) had uitgesproken. De eigenaardigheden van stijl en spraakgebruik, de herhaling van dezelfde gedachten, de herinnering aan oudere profetieën, in één woord alles, wat den profeet Jeremias kenmerkt, wordt in deze gelijk in de vorige hoofdstukken aangetroffen en bevestigt het getuigenis van het opschrift (v. 1) en van het naschrift (LI 59-64), dat Jeremias de schrijver is van deze profetie. In de Septuagint staat zij in hoofdst. XXVII en XXVIII.</note>.</verse>

<verse osisID="Jer.50.2"> Boodschapt onder de volken en doet kond! Richt een sein op, roept het uit en verheelt het niet! Zegt: Genomen is Babylon, te schande geworden is Bel, verwonnen is Merodach, te schande geworden zijn hare beelden, bemachtigd zijn hunne afgoden<note n="2216">De profeet ziet den val van Babel als reeds geschied en wil in zijne blijdschap, dat de mare daarvan overal en op alle wijzen verbreid worde. Een sein tot kondschap van dit feit. Zie voor Bel Is. XLVI noot 1. Merodach, Babylonisch ‘Marduk’, was oorspronkelijk de beschermgod van Babel, maar kwam, door de verheffing dezer stad tot hoofdstad van het wereldrijk, aan het hoofd der Chaldeeuwsche goden en werd ook Bel bijgenaamd. Naar hem heette b.v. Evil-Merodach, de zoon van Nabuchodonosor. Hare beelden, want in v. 12 treedt Babel als moeder op.</note>!</verse> 


<verse osisID="Jer.50.3"> Want tegen haar is een volk opgetrokken uit het noorden, dat haar land zal maken tot woestenij; en niemand zal er zijn, die het bewoont, van mensch tot vee; en zij zijn gevloden en weggegaan<note n="2217">Babylon, de krijgsmacht uit het noorden ten verderve voor Juda (Vgl. I 14), zal op zijne beurt door een volk uit het noorden (vgl. Is. XLI 25), de Meden (Jer. LI 11), verplet worden. Zie verder II 15; IV 25. En zij, de bewoners van Babylon, zijn gevloden. Bij de verovering van Babel door de Medo-Perzen werd het land niet in die mate verwoest, als v. 3b onderstelt. Zie echter Is. XIII noot 15 aan het einde.</note>.</verse>

<verse osisID="Jer.50.4"> In die dagen en in dien tijd, zegt de Heer, zullen de kinderen van Israël komen, zij en de kinderen van Juda te gader; gaande en weenende zullen zij aanspoeden en den Heer, hunnen God, zoeken<note n="2218">Babylon's val is voor Israël en Juda het begin der verlossing. Zie III 18, 21; XXX 8; XXXI 8, 9.</note>.</verse>

<verse osisID="Jer.50.5"> Naar Sion zullen zij den weg vragen, derwaarts hunne aangezichten keeren. Zij zullen komen en zich aansluiten bij den Heer met een eeuwig verbond, dat door geene vergetelheid zal worden uitgewischt<note n="2219">Ook hier verbindt de profeet den terugkeer uit de ballingschap met den aanvang van het Nieuwe Verbond (vgl. XXXI 31 volg.; XXXIII 14 volg.), dat door geene vergetelheid enz., d.i. onvergankelijk zal zijn. Vgl. XX 11; XXIII 40.</note>.</verse>

<verse osisID="Jer.50.6"> Een verloren kudde is mijn volk geworden; hunne herders misleidden hen en deden hen dolen in de bergen; van berg tot heuvel trokken zij voort, zij vergaten hunne legerplaats<note n="2220">Zie X 21; XXIII 1 volg. In de bergen, waar de kudde gemakkelijk verdwaalt, eene zinspeling tevens op de afgoderij, welke op de hoogten bedreven werd. Zie III 2, 23; XIII 27. Zij vergaten hunne legerplaats bij den Heer op Sion; vgl. Ps. XXII 2; CXXXI 8, 14.</note>.</verse>

<verse osisID="Jer.50.7"> Allen, die hen aan troffen, verslonden hen; en hunne vijanden zeiden: Wij hebben niet misdreven! Omdat zij gezondigd hebben tegen den Heer, den luister der gerechtigheid en de hoop hunner vaderen, den Heer<note n="2221">Het volk was als een weerlooze buit, dien hunne, Israël's en Juda's, vijanden zonder iets te misdrijven, d.i. ongestraft, meenden te mogen verslinden, d.i. te mogen plunderen en wegvoeren. De ware reden echter, waarom zij door God verlaten en eene prooi der vijanden zijn geworden, is, omdat zij eerst den Heer verlaten hebben. God heet de luister der gerechtigheid, omdat Hij zijn volk met gerechtigheid, d.i. met heil, versierd had en als Israël's God aan zijn volk tot luister strekte; naar het Hebr. echter was God voor Israël ‘de woonplaats der gerechtigheid’, omdat bij Hem alleen heil en welvaart voor zijn volk te vinden was. Vgl. XXXI 23, waar Juda dezen eernaam draagt. Zie verder XIV 8; XVII 13.</note>.</verse> 


<verse osisID="Jer.50.8"> Trekt weg uit het midden van Babylon, en gaat uit het land der Chaldeën heen, en weest gelijk de bokken vóór de kudde<note n="2222">Daar Babel overwonnen is (v. 2, 3), mag het bekeerde Israël (zie v. 4, 5) uit de ballingschap terugkeeren en noodigt God het uit. Zie Is. XLVIII 20; LII 11. Gelijk de bokken, die bij het openen der schaapskooi naar voren dringen en vooropgaan, zoo zal Israël-Juda het eerst onder de weggevoerde volken uit Babel heentrekken; zie v. 16.</note>!</verse>

<verse osisID="Jer.50.9"> Want zie, Ik verwek en Ik zal doen komen tegen Babylon eene schaar van groote volken uit het land van het noorden; en zij zullen zich tegen haar in slagorde stellen, en vandaar zal zij worden genomen; zijn pijl, als die van een moorddadigen held, zal niet onverrichterzake terugkeeren<note n="2223">Het Medo-Perzische rijk bestond uit eene schaar of eene vereeniging van volksstammen. Vandaar, waar zij stelling gekozen hebben. De pijl is het wapen der Meden. In plaats van moorddadig heeft de Septuag. ‘vaardig’ of geoefend.</note>.</verse>

<verse osisID="Jer.50.10"> En Chaldea zal ter berooving zijn; al zijne plunderaars zullen verzadigd worden, zegt de Heer.</verse>

<verse osisID="Jer.50.11"> Want gij zijt uitgelaten en snoeft, plunderaars van mijn erfdeel! Want gij zijt dartel als kalveren in het gras, en gij loeit als stieren<note n="2224">Het Hebr. ‘abirim’, eigenlijk sterken, beteekent soms ook hengsten; dan is de zin: ‘en gij hinnikt als hengsten’ van dartelen overmoed. M.a.w.: de overmoedige plunderaar van mijn erfdeel, d.i. van mijn volk en mijn land, moge thans uitgelaten zegevieren, weldra zal dat alles verkeeren (v. 12). Want in Gods raadsbesluit is Chaldea's vernedering reeds vastgesteld: vandaar het verleden in v. 12.</note>!</verse>

<verse osisID="Jer.50.12"> Te schande is uwe moeder geworden uitermate, en aan het stof is zij gelijk gemaakt, die u gebaard heeft; zie, de laatste zal zij zijn onder de volken, woest, onbegaanbaar en dor<note n="2225">Uwe moeder, d.i. het land of het volk en in het bijzonder (zie v. 13 volg.) de hoofdstad Babylon. De natie der Chaldeën zal de laatste, de geringste, en land en hoofdstad zal (Hebr.) ‘woestijn, dorheid, wildernis’ worden.</note>.</verse>

<verse osisID="Jer.50.13"> Wegens de gramschap des Heeren zal zij niet bewoond, maar geheel en al tot woestenij gemaakt worden; al wie voorbijgaat langs Babylon, zal verstommen en sissen over al hare plagen<note n="2226">Zie XVIII 16; XIX 8; vooral XLIX 17. Dit zal na vele eeuwen het uiteinde zijn van Babel's macht. Hiermede eindigt de eerste strophe. Het volgende vers begint met eene opwekking tot de vijanden om een begin te maken met Babel's verdelging.</note>.</verse>

<verse osisID="Jer.50.14"> Stelt u in slagorde tegen Babylon in het rond, allen, die den boog spant; bevecht haar, spaart de pijlen niet, omdat zij tegen den Heer heeft gezondigd.</verse>

<verse osisID="Jer.50.15"> Heft krijgsgeschrei aan tegen haar; overal reikt zij de hand; gevallen zijn hare grondvesten, vernield zijn hare muren, want het is de wraak des Heeren; neemt wraak op haar; gelijk zij gedaan heeft, doet haar aldus<note n="2227">Overal voegt men beter bij het voorafgaande krijgsgeschrei. Omdat de zegevierende vijanden langs alle zijden zegekreten aanheffen, reikt Babel de hand ter overgave; hare grondvesten toch, de bolwerken der stad, zijn gevallen en hare muren bezweken. Zoo moet het geschieden, want die vijanden zijn de voltrekkers van Gods wraakgericht op Babel en passen op haar de straf der vergelding toe.</note>.</verse>

<verse osisID="Jer.50.16"> Roeit den zaaier uit van Babylon en hem, die de sikkel houdt in den oogsttijd; voor het aangezicht van het zwaard der duive zal een ieder zich tot zijn volk wenden, en elkeen zal vluchten naar zijn eigen land<note n="2228">Zelfs de vreedzame landbouwer wordt niet gespaard. Volgens oude geschiedschrijvers lagen er binnen de wijd uitgebouwde vestingmuren van Babel vruchtbare zaaivelden; zoowel deze als die zich daarbuiten, rondom de stad en in het land van Babel, bevonden, zijn hier bedoeld. Het zwaard der duive, Hebr.: ‘het gewelddadige zwaard’ evenals XXV 38. Wat verder volgt, is ontleend aan Is. XIII 14.</note>.</verse>

<verse osisID="Jer.50.17"> Een verstrooide kudde is Israël<note n="2229">Gelijk in de eerste strophe na de aankondiging van den ondergang van Babel (v. 2, 3) het woord gericht werd tot Israël, aan hetwelk verlossing (v. 4, 5) beloofd werd uit de macht van den onderdrukker (v. 7), zoo wordt hier in omgekeerde orde eerst de verdrukker beschreven (v. 17) en diens vernedering (v. 18) en vervolgens Israël's terugkeer en verlossing (v. 19 20).</note>, leeuwen hebben haar verjaagd; eerst heeft de koning van Assur haar verslonden, het laatst heeft hij, Nabuchodonosor, de koning van Babylon, haar gebeente verbrijzeld<note n="2230">Leeuwen, zie II 15; IV 7; V 6; XLIX 19. Assur vernietigde het Tienstammenrijk, Babylon het rijk Juda en voltooide daarmede den ondergang van het geheele volk, gelijk een leeuw, na het vleesch te hebben verslonden, de beenderen afknaagt en ten slotte verbrijzelt.</note>.</verse>

<verse osisID="Jer.50.18"> Daarom zegt dit de Heer der heerscharen, de God van Israël: Zie, Ik zal bezoeking brengen over den koning van Babylon en over zijn land, gelijk Ik bezoeking gebracht heb over den koning van Assur.</verse>

<verse osisID="Jer.50.19"> En Ik zal Israël terugvoeren naar zijne woonstede<note n="2231">Hebr.: ‘naar zijn weideland’, want Israël is als eene kudde voorgesteld; de aan weilanden vruchtbare landstreken van het vroegere Israël aan de beide zijden van den Jordaan worden vervolgens genoemd. Op den Karmel, d.i. in de landstreek van den Karmel; zie II 7. Wat de voorwaarde is voor de vervulling dezer belofte (zie XVIII 9, 10), wordt in het volg. vers niet onduidelijk te kennen gegeven.</note>; en het zal weiden op den Karmel en in Basan, en op het gebergte van Ephraïm en in Gadaäd zal zijne ziel verzadigd worden.</verse>

<verse osisID="Jer.50.20"> In die dagen en te dien tijde, zegt de Heer, zal men naar de ongerechtigheid van Israël zoeken, en zij zal er niet zijn; en naar de zonde van Juda, en zij zal niet gevonden worden; want Ik zal genadig zijn voor hen, die Ik zal overlaten<note n="2232">Derhalve voor de overblijfselen zal God genadig zijn, en deze zullen, gelijk andere profetieën en de uitkomst (vgl. I Esdr. I 5) aantoonen, slechts weinigen zijn, omdat de meesten onboetvaardig bleven. Aan de boetvaardigen echter zal God de ongerechtigheid, d.i. de schuld, kwijtschelden, zoodat zij niet meer bestaan zal. In die dagen ziet eerst op den tijd van den terugkeer uit de ballingschap. Doch deze herstel ling is slechts de afschaduwing der verlossing door den Messias, die de zonden zal wegnemen; vgl. XXXI 34 en XXXIII 8 volg.</note>.</verse>

<verse osisID="Jer.50.21"> Trek op tegen het land der overheerschers, en breng over zijne bewoners bezoeking<note n="2233">Na de beschrijving der toekomst van Israël-Juda keert de profeet (evenals v. 9) terug tot Babel's zonde en straf. Het woord is gericht tot de door God bestelde (v. 3) wrekers van Babel, het land der overheerschers of onderdrukkers van Juda en van vele volken. Anderen zien hier in het Hebr. eigennamen: ‘Trek op tegen het land Merataïm en tegen de bewoners van Pekôd’. Merataïm is volgens velen het land Marrâtim, de zuidelijkste landstreek van Beneden-Babylonië, aan welker grenzen de krijgshaftige stam der Pukûdu volgens de Assyrische koningsannalen zijne woonstede had. Hunne namen, die ‘dubbele weerspannigheid’ en ‘bezoeking’ beteekenen, duiden geheel Babylon aan als het tegen God weerspannige rijk, dat weldra het land van Gods straffende bezoeking (21 b-23) zal zijn.</note>; verniel en breng om wat achter hen is<note n="2234">Naar het Hebr. is de zin: achtervolg hen met den verdelgingsban; vgl. IX 16; XLVIII 2; XLIX 37.</note>, zegt de Heer; en doe naar alles, wat Ik u bevolen heb!</verse>

<verse osisID="Jer.50.22"> Krijgsgeroep in het land en groot verderf<note n="2235">De profeet hoort en ziet in den geest de voltrekking van het vonnis.</note>!</verse>

<verse osisID="Jer.50.23"> Hoe is gebroken en verbrijzeld de hamer der gansche aarde?</verse> 
<verse osisID="Jer.50.1">Hoe is tot woestijn geworden Babylon onder de volken<note n="2236">Een zegelied op Babel's ondergang; vgl. Is. XIV 4-6. De hamer, die de gansche aarde verbrijzelde (zie XXV 9; Hab. I 6 volg.), wordt nu zelf verbrijzeld.</note>?</verse>

<verse osisID="Jer.50.24"> Ik heb u verstrikt, en gij zijt gevangen, Babylon, en gij wist het niet; gij zijt verrast en gegrepen<note n="2237">Herodotus (I 191) verhaalt, dat de buitenwijken der stad reeds in de handen der vijanden waren, zonder dat de bewoners der binnenstad het nog vermoedden. Vgl. Is. XLVII 7, 11.</note>, omdat gij den Heer hebt getart.</verse>

<verse osisID="Jer.50.25"> De Heer heeft zijn tuighuis geopend, en de werktuigen zijner gramschap heeft Hij te voorschijn gebracht; want een werk heeft de Heer, de God der heerscharen, in het land der Chaldeën<note n="2238">Zie Is. XIII 5. Want een werk, zie Jer. XLVIII 10.</note>.</verse>

<verse osisID="Jer.50.26"> Komt op tegen haar van de uiterste grenzen<note n="2239">Van de meest afgelegen landen. Allen worden ter wraak opgeroepen.</note>; doet open, opdat uitgaan die haar vertreden; ruimt de steenen uit den weg en legt ze op hoopen en brengt haar om; en niets blijve er over<note n="2240">M.a.w. ruimt alle hinderpalen uit den weg, welke den tocht dier wrekers naar Babel kunnen verhinderen. Hebr.: ‘opent hare schuren, schudt het bijeen als garven en wijdt het ten ban’; d.w.z. de schatkamers der stad zullen met geweld geopend, alles zal op een hoop geschud en vernield worden als ter verdelging gewijd goed. Na de vernieling der schatten zijn de bewoners aan de beurt, v. 27.</note>!</verse>

<verse osisID="Jer.50.27"> Roeit uit al hare helden<note n="2241">Eene verklaring van het Hebr. ‘hare varren’, d.i. Babel's grooten (vgl. Is. XXXIV 7), of wellicht hier beter: de weerbare manschappen; vgl. XLVIII 15.</note>, dat zij afdalen ter slachting! Wee hun, want gekomen is hun dag, de tijd hunner bezoeking.</verse>

<verse osisID="Jer.50.28"> Eene stem van vluchtelingen en van degenen, die ontkomen zijn uit het land van Babylon, om in Sion te boodschappen de wraak van den Heer, onzen God, de wraak over zijnen tempel<note n="2242">De vluchtelingen zijn de Israëlieten (zie v. 4), die naar hun land de blijde boodschap brengen, dat God het vernielen van zijnen tempel aan de Chaldeën heeft gewroken.</note>!</verse>

<verse osisID="Jer.50.29"> Ontbiedt tegen Babylon zeer velen<note n="2243">Hebr.: ‘Ontbiedt tegen Babel boogschutters’, die de stad insluiten en de vlucht der bewoners beletten, de vluchtenden echter met hunne pijlen doorboren moeten.</note>, allen, die den boog spannen. Neemt stelling tegen haar in het rond, en niemand ontkome! Vergeldt haar naar haar werk; naar al wat zij gedaan heeft, doet haar alzoo, omdat zij zich tegen den Heer heeft verheven, tegen den Heilige van Israël!</verse>

<verse osisID="Jer.50.30"> Daarom zullen hare jongelingen vallen in hare straten, en al hare krijgslieden zullen verstommen te dien dage, zegt de Heer<note n="2244">Eene herhaling van XLIX 26.</note>.</verse>

<verse osisID="Jer.50.31"> Zie, Ik tegen u, trotschaard, zegt de Heer, de God der heerscharen; want gekomen is uw dag, de tijd uwer bezoeking.</verse>

<verse osisID="Jer.50.32"> En vallen zal de trotschaard, en hij zal nederstorten, en niemand zal er zijn, die hem opricht; en Ik zal een vuur ontsteken in hare steden<note n="2245">Septuag.: ‘in naar woud’, evenals, XXI 14. Zie verder v. 27; XLIX 16, 27. Ook deze tweede strophe eindigt met den algeheelen ondergang van Babel. De volgende strophe vangt aan met de oorzaak daarvan, te weten de schuld, welke de stad op zich geladen had.</note>, en het zal alles verslinden in hare omstreek.</verse>

<verse osisID="Jer.50.33"> Dit zegt de Heer der heerscharen: Verdrukking lijden de kinderen van Israël en de kinderen van Juda te gader; allen, die hen gevangen namen, houden hen vast, zij weigeren hen vrij te laten.</verse>

<verse osisID="Jer.50.34"> Hun verlosser<note n="2246">Hebr.: ‘hun goëel’, zie Is. XLI noot 11. Vgl. Prov. XXIII 11.</note> is sterk: de Heer der heerscharen is zijn naam; naar het recht zal Hij hunne zaak verdedigen, om het land te doen schrikken<note n="2247">Het land, Chaldea. Hebr.: ‘om de aarde tot rust te brengen’, welke zoo lang door dien geweldenaar was geteisterd; vgl. Is. XIV 7.</note> en de bewoners van Babylon in onrust te brengen.</verse>

<verse osisID="Jer.50.35"> Het zwaard over de Chaldeën, zegt de Heer, en over de bewoners van Babylon en over hare vorsten en over hare wijzen<note n="2248">Zie Is. XLVII 10-13 voor Babel's wijzen.</note>!</verse>

<verse osisID="Jer.50.36"> Het zwaard over hare wichelaars, die dwazen zullen zijn<note n="2249">Zie Is. XLIV 25.</note>! Het zwaard over hare helden, die zullen versagen!</verse>

<verse osisID="Jer.50.37"> Het zwaard over hare rossen en over hare wagens en over al het volk<note n="2250">Hebr.: ‘₽ereb’, dat evenals XXV 20 de vreemde huurtroepen aanduidt.</note>, dat in haar midden is; en zij zullen zijn als vrouwen! Het zwaard over hare schatten, die geplunderd zullen worden!</verse> 


<verse osisID="Jer.50.38"> Droogte zal over hare wateren zijn, en zij zullen wegdrogen<note n="2251">Na het zwaard, Hebr. ‘chereb’, komt de droogte, Hebr. ‘choreb’, daar er sprake is van Babel's wateren, welke haar bolwerk en de bron harer rijkdommen waren. Doch de Septuag. en de Syr. vertaling hebben ook hier ‘het zwaard’.</note>! Want het is een land van afgodsbeelden, en op schrikgestalten roemen zij<note n="2252">De schrikgestalten zijn de afgoden, die zij meer vreesden dan liefhadden en naar het Hebr. als uitzinnigen vereerden.</note>.</verse>

<verse osisID="Jer.50.39"> Daarom zullen er draken met vijgengeesten<note n="2253">Hebr.: ‘tsijim’ en ‘ijim’, ziels. Is. XIII noot 15. Hoewel de H. Hiëronymus hier vertaalde vijgengeesten, die naar den volkswaan in vijgengaarden verbleven, wilde hij toch, naar zijn eigen getuigenis, door deze en soortgelijke uitdrukkingen niets anders dan de verwoesting en de eenzaamheid beteekenen.</note> wonen, en struisen zullen aldaar verblijven; en het zal niet meer bewoond worden in eeuwigheid noch opgebouwd worden van geslacht tot geslacht.</verse>

<verse osisID="Jer.50.40"> Gelijk de Heer Sodoma en Gomorrha en zijne naburen verwoest heeft, zegt de Heer: niemand zal daar wonen en geen menschenkind zal daar intrek nemen<note n="2254">Eene herhaling van XLIX 18. Vgl. Is. XIII 19 volg.</note>.</verse>

<verse osisID="Jer.50.41"> Zie, een volk komt van het noorden, en een groot volk en vele koningen zullen zich opmaken van de einden der aarde<note n="2255">Zie v. 3 en 9. Dit en de volgende twee verzen zijn eene herhaling van VI 22-24. Wat daar aan Jerusalem werd aangekondigd vanwege de Chaldeën, wordt hier aan de Chaldeën zelven gezegd (zie v. 29) en zoo tevens verklaard wat het zwaard in v. 35-38 beteekent.</note>.</verse>

<verse osisID="Jer.50.42"> Boog en schild zullen zij grijpen; wreed zijn zij en zonder mededoogen; hunne stem zal bulderen als de zee, en op rossen zullen zij stijgen, als een man uitgerust ten krijg - tegen u, dochter Babylon!</verse>

<verse osisID="Jer.50.43"> De koning van Babylon vernam de mare van hen, en slap werden zijne handen, angst greep hem aan, weeën als eene barende.</verse>

<verse osisID="Jer.50.44"> Zie<note n="2256">Voor v. 44-46 zie XLIX 19-21.</note>, gelijk een leeuw uit den trots des Jordaans zal hij opwaarts trekken naar de sterke schoonheid; want ijlings zal Ik hem derwaarts doen aanrennen. En wie is de uitverkorene, dien Ik daarover zal aanstellen? Wie toch is aan Mij</verse> 
<verse osisID="Jer.50.1">gelijk? En wie zal bestand zijn tegen Mij? En wie is de herder, die kan weerstaan aan mijn aangezicht?</verse>

<verse osisID="Jer.50.45"> Daarom hoort het raadsbesluit des Heeren, dat Hij in den geest genomen heeft tegen Babylon, en zijne plannen, die Hij beraamd heeft aangaande het land der Chaldeën: Voorwaar, de geringen der kudden zullen hen nederhalen! Voorwaar, hunne woonstede zal met hen verwoest worden!</verse>

<verse osisID="Jer.50.46"> Bij de mare der gevangenneming van Babylon beefde de aarde, en het geschrei werd onder de volken gehoord!</verse>

</chapter>


<chapter osisID="Jer.51">
 

<title>Hoofdstuk LI.</title>
<p>Vervolg van de godspraak tegen Babylon (v. 1-58); hare bevestiging (v. 59-64).</p>


<verse osisID="Jer.51.1"> Dit zegt de Heer: Zie, Ik zal tegen Babylon en tegen hare bewoners, die hun hart tegen Mij verheven hebben, als een verpestenden wind verwekken<note n="2257">Hebr.: ‘tegen de bewoners van leb kamai’, wat beteekent ‘het hart (of het middelpunt) mijner tegenstrevers’ (zie L 24, 29); hierdoor zijn volgens de Septuag. en de Targum ‘de Chaldeën’ bedoeld; vgl. Apoc. XVII 5. Volgens de Rabbijnen staat ‘leb kamai’ door letterkeering volgens den regel athbasj voor ‘Kasdim’ (d.i. de Chaldeën); zie hieromtrent op XXV 26. Door het volgende is ‘de brandende wind’ van IV 11 en XVIII 17 bedoeld, een beeld van het verderf.</note>.</verse>

<verse osisID="Jer.51.2"> En. Ik zal naar Babylon wanners zenden, en zij zullen haar wannen en haar land ledig maken; want zij komen van alle zijden tegen haar ten dage van haren rampspoed.</verse>

<verse osisID="Jer.51.3"> De boogschutter spanne niet zijnen boog, en de gepantserde trekke niet op<note n="2258">In de Vulgaat is het woord eerst gericht tot de Chaldeën: Spaart elke tegenweer, want zij is vruchteloos. Doch naar de Hebr. tekstlezing spreekt God (gelijk in het tweede halfvers) tot de door Hem aangestelde wrekers van Babel: ‘Tegen hem, die den boog spant (tot verdediging), spanne de boogspanner zijnen boog, alsmede tegen hem, die in zijn pantser optreedt’. Hierdoor worden de Meden, vaardige boogschutters, ten strijde opgeroepen tegen de Chaldeeuwsche lichtgewapenden en zwaar gepantserden.</note>! Spaart hare jongelingen niet, brengt geheel haar heerleger om!</verse> 


<verse osisID="Jer.51.4"> En verslagenen zullen vallen in het land der Chaldeën en gewonden in zijne gewesten<note n="2259">Vgl. XLIX 26; L 30.</note>.</verse>

<verse osisID="Jer.51.5"> Want niet in weduwstaat is Israël en Juda gelaten door haren God, den Heer der heerscharen; doch hun land is vol zondeschuld tegenover den Heilige van Israël<note n="2260">Israël-Juda ia niet als eene van den steun haars mans beroofde weduwe; vgl. II 2; Is. XLIX 14; L 1; vooral LIV 4-6. Want haar man, Jehova (vgl. XXXI 32), zal zich haar beschermer toonen (vgl. L 34) door zich te wreken op de Chaldeën, wier land door afgoderij (L 2, 38) en door mishandeling van Gods volk (L 17) beladen is met schuld, welke de Heilige, de God van Israël, zal opeischen.</note>.</verse>

<verse osisID="Jer.51.6"> Vlucht uit het midden van Babylon, en een ieder redde zijne ziel! Zwijgt niet over hare ongerechtigheid<note n="2261">Het woord is gericht tot Israel; zie L 8. Zwijgt niet, d.i. berust er niet in; Hebr.: ‘komt niet om door hare ongerechtigheid’; vgl. Gen. XIX 15.</note>; want het is de tijd der wraak vanwege den Heer, hare vergelding zal Hij haar betalen.</verse>

<verse osisID="Jer.51.7"> Een gouden beker was Babylon in de hand des Heeren, welke de geheele aarde dronken maakte; van haren wijn hebben de volken gedronken, en daarom hebben zij gezwijmeld<note n="2262">Het prachtlievende Babylon was als een gouden beker, waarin God den wijn van zijnen toorn aan de volken toereikte; zie XXV 9, 11, 15. Hebr.: ‘daarom werden de volken razend’ van dronkenschap, een beeld der als zinneloos makende pijnen.</note>.</verse>

<verse osisID="Jer.51.8"> Plotseling is Babylon gevallen en verbrijzeld! Jammert over haar, haalt balsem voor hare smart, of zij soms genezen kan worden<note n="2263">In zijne levendige voorstelling wendt de profeet zich tot de getuigen van Babylon's val, de aldaar verwijlende vreemdelingen; zie L 16. Balsem, zie XLVI 11; VIII 22. Het antwoord volgt in v. 9.</note>!</verse>

<verse osisID="Jer.51.9"> Wij hebben Babylon geneesmiddelen toegediend, en zij is niet genezen; verlaten wij haar en gaan wij een ieder naar zijn land; want tot aan de hemelen reikt haar gericht, en het verheft zich tot aan de wolken<note n="2264">Babel's val is onherstelbaar en haar gericht, d.i. de straf, die over haar is gekomen, is onmetelijk groot; eene zinspeling op Gen. XVIII 21.</note>.</verse>

<verse osisID="Jer.51.10"> De Heer bracht onze gerechtigheid aan het licht; komt en vermelden wij in Sion het werk van den Heer, onzen God<note n="2265">Hier spreekt Israël-Juda. Door het gericht over Babel en de hieruit volgende verlossing van zijn volk, beide het werk des Heeren, bracht God aan het licht, dat zijn volk gerechtig was ten opzichte der Chaldeën, m.a.w. dat dezen het onrechtvaardig mishandeld hadden.</note>.</verse> 


<verse osisID="Jer.51.11"> Scherpt de pijlen, vult dekokers! De Heer heeft den geest van de koningen der Meden verwekt; en tegen Babylon is zijn toeleg, om haar te verdelgen; want het is de wraak des Heeren, de wraak over zijnen tempel<note n="2266">Met deze opwekking der vijanden van Babel begint eene nieuwe strophe, waarin die vijanden met name genoemd worden. Zie voor de Meden Is. XIII noot 14. Het Hebr. ‘sjelatim’, hier en in de Septuag. door pijlkokers vertaald, doch II Par. XXIII 9 door peltas, rondassen, beteekent volgens vele nieuweren ‘schilden’. Zie verder L 15, 28.</note>!</verse>

<verse osisID="Jer.51.12"> Verheft eene banier tegen de muren van Babylon, versterkt de wacht<note n="2267">d.i. Zet posten uit tot strenger bewaking en nauwer insluiting der stad.</note>; zet wachters uit, legt hinderlagen aan; want de Heer heeft overlegd en volvoerd al wat Hij gesproken heeft tegen de bewoners van Babylon.</verse>

<verse osisID="Jer.51.13"> Gij, die woont aan vele wateren, rijk aan schatten, gekomen is uw einde, de maat uwer afsnijding<note n="2268">Babylon, gebouwd op de beide oevers van den Euphraat, met diepe en breede grachten omgeven en van kanalen doorsneden, was om hare vele wateren onneembaar, te meer, daar zij tot hare verdediging schatten in overvloed bezat. En toch had God haren ondergang besloten: de maat (eigenlijk ‘de voet’, als lengtemaat) is vol, waarop zij als een weefsel van het weefgetouw wordt afgesneden. Anderen vertalen het Hebr.: ‘de maat’ (eigenlijk: ‘de elleboogslengte’) of het einde ‘uwer schraapzucht’.</note>!</verse>

<verse osisID="Jer.51.14"> Gezworen heeft de Heer der heerscharen bij zijne ziel: Voorwaar, Ik zal u opvullen met menschen als met sprinkhanen, en over u zal de juichkreet worden aangeheven<note n="2269">Bij zijne ziel, d.i. bij zijn leven, of bij zich zelven, zie Am. VI 8. Het onnoemelijk getal harer inwoners zal aan Babel niet baten; integendeel, des te lustiger zal daar de vijand de wijnpers treden. Hierop toch doelt het celeuma of de ‘hedaad’ (Hebr.); zie XXV 30; XLVIII 33.</note>!</verse>

<verse osisID="Jer.51.15"> Die de aarde gemaakt heeft<note n="2270">Het triomflied v. 15-19 op de almacht des Heeren, die over Babel en hare afgoden zegeviert, is eene herhaling van X 12-16.</note> door zijne kracht, het aardrond heeft gegrondvest door zijne wijsheid en door zijn beleid de hemelen heeft uitgespannen!</verse>

<verse osisID="Jer.51.16"> Verheft Hij zijne stem, dan vermenigvuldigen zich de wateren in den hemel. Die de wolken doet opkomen van het uiteinde der aarde, de bliksems tot regen maakt en den wind te voorschijn brengt uit zijne voorraadkamers!</verse>

<verse osisID="Jer.51.17"> Dwaas, zonder kennis is elk mensch; te schande gemaakt is elk gieter om het beeld; want logen is hun gietsel, en geen geest is daarin.</verse>

<verse osisID="Jer.51.18"> IJdel zijn de werken en der bespotting waardig; ten tijde hunner bezoeking zullen zij vergaan.</verse>

<verse osisID="Jer.51.19"> Niet gelijk dezen is het deel van Jacob; want Hij is het, die alles gemaakt heeft, en Israël is de schepter van zijn erfdeel: de Heer der heerscharen is zijn naam!</verse>

<verse osisID="Jer.51.20"> Gij verbrijzelt Mij de werktuigen des krijgs<note n="2271">d.i. De strijdvaardige volken. Het woord is gericht tot Babel, dat thans nog in Gods hand als een strijdhamer is om volken en rijken te vermorzelen (v. 20-23). Hebr.: ‘Een verbrijzelaar (d.i. een hamer) zijt gij Mij, een werktuig des krijgs’, d.i. een krijgswapen; zie L 23.</note>, en Ik, door u verbrijzel Ik de volken, en door u verdelg Ik de koninkrijken,</verse>

<verse osisID="Jer.51.21"> en door u verbrijzel Ik het ros en zijnen ruiter, en door u verbrijzel Ik den wagen en zijnen berijder,</verse>

<verse osisID="Jer.51.22"> en door u verbrijzel Ik man en vrouw, en door u verbrijzel Ik grijsaard en knaap, en door u verbrijzel Ik jongeling en jonkvrouw,</verse>

<verse osisID="Jer.51.23"> en door u verbrijzel Ik den herder en zijne kudde, en door u verbrijzel Ik den landman en zijn span, en door u verbrijzel Ik landvoogden en overheden<note n="2272">Landvoogden, Hebr. ‘pachoot’, een Assyrisch-Babylonisch woord evenals het volgende ‘seganim’; zie Is. XLI noot 18.</note>.</verse>

<verse osisID="Jer.51.24"> En vergelden zal Ik aan Babylon en aan al de bewoners van Chaldea al hun kwaad, dat zij aan Sion hebben gedaan, voor uwe oogen, zegt de Heer.</verse>

<verse osisID="Jer.51.25"> Zie, Ik tegen u, verpestende berg, zegt de Heer, gij, die de gansche aarde verderft; en Ik zal mijne hand tegen u uitstrekken en u doen tuimelen van de rotsen en u maken tot een berg van verbranding<note n="2273">Op hare beurt zal Babel gestraft worden (v. 24-26). Hoewel in de vlakte gelegen, heet zij hier een verpestende berg als eene de aarde beheerschende en verdervende macht. God zal haar van de rotsen, d.i. van die hoogte, neerhalen en dien berg maken tot een verbranden berg, welks wouden door het vuur verteerd zijn, of, volgens anderen, tot een uitgedoofden vulkaan, die geen verderf meer brengen kan.</note>.</verse> 


<verse osisID="Jer.51.26"> En men zal van u geenen steen nemen tot hoeksteen en geenen steen tot grondvesten, maar vernield voor eeuwig zult gij zijn, zegt de Heer<note n="2274">Zie XXV 12. Hiermede is het rampzalig uiteinde van Babel geschilderd en deze strophe geëindigd. In het volgende vers keert de profetie weer terug tot den aanvang dier rampen en begint derhalve eene nieuwe strophe.</note>.</verse>

<verse osisID="Jer.51.27"> Verheft de banier in het land; blaast de bazuin onder de volken, heiligt tegen haar de volken; ontbiedt tegen haar de koningen van Ararat, Menni en Ascenez; bestelt tegen haar de Taphsars, voert rossen aan als stekelige sprinkhanen<note n="2275">Gelijk L 14, 29 en LI 1, 11 roept God zijne legerscharen op om zich te vereenigen rondom de banier en den heiligen strijd voor de zaak van God te gaan strijden (zie XXII noot 7) tegen Babel. Behalve de Meden (v. 11 en 28) worden hier nog andere koningen en volken opgeroepen: Ararat (zie Gen. VIII noot 5), Menni westelijk van het land Ararat, Ascenez, zie Gen. X noot 4. Volgens velen is Taphsar geen eigennaam, doch een Assyrische ambtsnaam, waarschijnlijk de krijgsoverste, die met de heffing van het krijgsvolk belast was. Rossen als stekelige sprinkhanen (vgl. Joël II 4) wijst op de kleine, ruige paarden der noordelijke landen.</note>.</verse>

<verse osisID="Jer.51.28"> Heiligt tegen haar de volken, de koningen van Medië, zijne landvoogden en al zijne overheden en het gansche land zijner heerschappij<note n="2276">Zie op v. 11 en 23.</note>.</verse>

<verse osisID="Jer.51.29"> En beven zal de aarde en sidderen; want het beraad des Heeren zal opwaken tegen Babylon om het land van Babylon te maken woest en onbewoond<note n="2277">Beven en sidderen voor het ontzaglijke, voortijlende leger. Gods beraad, zijn raadsbesluit, dat tot aan den tijd der voltrekking scheen te sluimeren in zijnen geest, zal bij zijne tenuitvoerlegging opwaken.</note>.</verse>

<verse osisID="Jer.51.30"> De helden van Babylon hebben den strijd opgegeven<note n="2278">Den strijd in het open veld. Zij hebben zich moedeloos teruggetrokken binnen hunne versterkingen, terwijl inmiddels Babel's woningen verbrand en de grendels der stadspoorten verbroken worden.</note>; zij verwijlen in de schansen; opgeteerd is hun heldenmoed, en zij zijn als vrouwen geworden; verbrand zijn hare woontenten, verbroken zijn hare grendels.</verse>

<verse osisID="Jer.51.31"> De looper zal den looper te gemoet komen en de boodschapper te gemoet aan den boodschapper, om den koning van Babylon te berichten, dat zijne stad is ingenomen van het eene uiteinde tot het andere<note n="2279">Met treffende juistheid, zooals door de oude geschiedschrijvers wordt bevestigd, voorspelt Jeremias het onverwachte en het plotselinge van Babylon's val. Bij het koninklijk paleis, in het midden der stad, ontmoeten elkander de van alle zijden komende renboden met de tijding, dat de vijand in de stad is binnengedrongen.</note>,</verse>

<verse osisID="Jer.51.32"> en dat de wadden<note n="2280">Hebr. ‘de overgangen’, zoowel de wadden als de veren en bruggen over den Euphraat en zijne kanalen.</note> bezet zijn, en dat de poelen verbrand zijn met vuur<note n="2281">Sommigen verstaan dit van het riet en de biezen der moerassen; volgens anderen is hyperbolisch uitgedrukt, hoe hevig de brand in Babylon woedde. Men kan het ook verstaan van de houten sluizen, die het water der stadsgrachten tot verdediging terughielden.</note>, en dat de krijgslieden in verwarring zijn.</verse>

<verse osisID="Jer.51.33"> Want dit zegt de Heer der heerscharen, de God van Israël: De dochter Babylon zal zijn als een dorschvloer, de tijd is daar om er op te dorschen; een weinig nog en de oogsttijd zal voor haar komen<note n="2282">Dan immers wordt de dorschvloer platgetrapt en effen gemaakt. Babel is rijp voor den oogst, een beeld van Gods wraakgericht, gelijk ook het dorschen de vijandelijke verdrukking aanduidt. Zie Joël III 13; Mich. IV 12 volg.; Is. XXI 10 dezelfde beeldspraak.</note>.</verse>

<verse osisID="Jer.51.34"> Hij heeft mij opgegeten, Hij heeft mij verslonden, Nabuchodonosor, de koning van Babylon; hij heeft mij gemaakt als een ledig vat; hij heeft als een draak mij opgeslokt, hij heeft zijnen buik gevuld met mijne lekkernijen, en hij heeft mij weggedreven<note n="2283">Die vijandelijke verdrukking zal over Babel komen, omdat het Gods volk onrechtvaardig verdrukt heeft. Vandaar deze klacht van Sion (zie v. 35) over het roofdier Nabuchodonosor: hij heeft mij opgegeten, d.i. al mijne schatten geplunderd, en eindelijk mij weggedreven in de ballingschap.</note>.</verse>

<verse osisID="Jer.51.35"> Het onrecht tegen mij, alsook mijn vleesch kome over Babylon, zegt de woonstede van Sion, en mijn bloed over de bewoners van Chaldea, zegt Jerusalem<note n="2284">Mijn vleesch en mijn bloed door de Chaldeën opgegeten en verteerd; zie v. 34.</note>.</verse>

<verse osisID="Jer.51.36"> Daarom zegt dit de Heer: Zie, Ik, Ik zal uwe zaak richten en uwe wrake wreken, en Ik zal hare zee droogmaken en haar bronader uitdrogen<note n="2285">Hare zee is de Euphraat (zie Is. XXI noot 1), haar bronader zijn de vele wateren en kanalen, aan welke de stad haren rijkdom en hare sterkte verschuldigd was; zie v. 13. Beide staan hier overdrachtelijk voor den rijkdom en de sterkte zelve.</note>.</verse> 


<verse osisID="Jer.51.37"> En Babylon zal worden tot puinhoopen, het verblijf van draken, tot ontzetting en gesis, zoodat er geen bewoner is<note n="2286">Vgl. IX 11.</note>.</verse>

<verse osisID="Jer.51.38"> Te gader brullen zij als leeuwen, schudden de manen als jonge leeuwen<note n="2287">Het nog bloeiende Babel is als een roofdier, dat brullend (Am. III 4) zijn buit verscheurt; zie v. 34. Weldra zal echter God dien maaltijd kruiden met eenen drank, die ten verderve zal zijn (v. 39).</note>.</verse>

<verse osisID="Jer.51.39"> Als zij heet zijn geworden<note n="2288">Als zij bij hun gulzig eten heet, d.i. dorstig, zijn geworden.</note>, zal Ik hun drank voorzetten en hen dronken maken, zoodat zij bedwelmd worden en slapen den eeuwigen slaap en niet ontwaken, zegt de Heer.</verse>

<verse osisID="Jer.51.40"> Ik zal hen als lammeren ter slachtbank voeren en als rammen met de bokken<note n="2289">In plaats van verscheurende dieren zullen zij weerlooze slachtschapen zijn. Lammeren, rammen en bokken, want groot noch klein, niemand zal aan het wraakgericht ontkomen. Vgl. Is. XXXIV 6, 7.</note>.</verse>

<verse osisID="Jer.51.41"> Hoe is Sesach<note n="2290">Babylon; zie op XXV 26. Met dezen zegezang begint eene nieuwe strophe. Zie verder XLIX 25; L 23.</note> veroverd, en is de roem der gansche aarde bemachtigd? Hoe is Babylon tot ontzetting geworden onder de volken?</verse>

<verse osisID="Jer.51.42"> De zee<note n="2291">Het talrijke en verwoestende leger der vijanden. Vgl. XLVI 8; Is. VIII 7, 8.</note> is opgekomen over Babylon, door de menigte harer golven is zij overdekt.</verse>

<verse osisID="Jer.51.43"> Hare steden zijn tot ontzetting geworden, een onbewoond<note n="2292">Hebr.: ‘dor’. Zie verder XLVIII 9; XLIX 18, 33 enz.</note> en woest land, een land, waarin niemand woont en waar geen menschenkind doortrekt!</verse>

<verse osisID="Jer.51.44"> En Ik zal bezoeking brengen over Bel in Babylon; en wat hij verslonden heeft, zal Ik uit zijnen muil rukken; en de volken zullen niet langer tot hem toestroomen; want ook Babylon's muur zal instorten<note n="2293">Wat Babel aan Israël had ontroofd (vooral de heilige tempelvaten) was, naar heidensche opvatting, als buit door Bel (zie L 2) op Jehova gewonnen. Israël s God zal het hem uit zijnen muil rukken (zie v. 34), d.i. met geweld terugnemen. Het toestroomen der volken tot Bel was eene hulde aan dien god, door wien Babel zoo machtig was geworden. Babylon's muur, zoowel de buitenste als de binnenste stadsmuur, beide naar Bel geheeten, was om zijne ongemeene sterkte in de oudheid beroemd. - In de Septuag. wordt Bel niet genoemd en is het laatste verslid (want enz.) met v. 45-49a weggelaten.</note>.</verse> 


<verse osisID="Jer.51.45"> Trekt uit haar midden heen, mijn volk! Dat een ieder zijne ziel redde voor den toorn van 's Heeren verbolgenheid<note n="2294">Vgl. L 8 en LI 6.</note>.</verse>

<verse osisID="Jer.51.46"> En dat toch uw hart niet week worde, en vreest niet voor de mare, die in het land gehoord zal worden; ja, komen zal in het jaar eene mare, en na dit jaar eene mare, en onrecht in het land en heerscher tegen heerscher<note n="2295">Bij de aanhoudend terugkomende mare, dat allerlei onrecht in het land der ballingschap gepleegd wordt en heerscher tegen heerscher aldaar opstaat, mag Israël niet versagen; want die dwingelandij, die onlusten en die burgerkrijg zijn de voorteekenen van Babel's ondergang, welke Israël's verlossing aankondigen. Vgl. Matth. XXIV 6 volg.</note>.</verse>

<verse osisID="Jer.51.47"> Daarom<note n="2296">Daarom, om die beroeringen en burgeroorlogen, zal Babel's einde weldra komen.</note>, zie, de dagen komen, en bezoeking zal Ik brengen over de afgodsbeelden van Babylon; en geheel haar land zal te schande gemaakt worden, en al hare verslagenen zullen vallen in haar midden<note n="2297">M.a.w. geheel het land zal vol zijn van de lijken der gesneuvelden.</note>.</verse>

<verse osisID="Jer.51.48"> En lofzingen zullen over Babylon de hemelen en de aarde en al wat daarin is; want van het noorden zullen plunderaars over haar komen, zegt de Heer!</verse>

<verse osisID="Jer.51.49"> En gelijk er door Babylon's toedoen gedooden vielen in Israël, zoo zullen van Babylon gedooden vallen in het gansche land<note n="2298">Aan Babel zal vergolden worden wat het aan Israël misdreef. Van, Hebr. ‘om’, Babylon, d.i. in zijnen dienst, zullen in den krijg gedooden vallen in het gansche land van Babylon.</note>.</verse>

<verse osisID="Jer.51.50"> Gij, die aan het zwaard ontkomen zijt, komt, blijft niet staan; gedenkt uit de verte den Heer, en Jerusalem kome op in uw hart<note n="2299">Die aan het zwaard der Chaldeën ontkomen zijt, d.i. de gespaard gebleven Israëlieten, mogen nu, bij den val van Babel, onverwijld naar de heilige stad en naar Jehova's heiligdom terugkeeren.</note>!</verse>

<verse osisID="Jer.51.51"> Wij zijn te schande geworden, want beschimping moesten wij hooren; schaamte bedekte ons gelaat; want vreemdelingen zijn gekomen over het heiligdom van het huis des Heeren<note n="2300">Zoo antwoordt Israël op de uitnoodiging van v. 50. De gedachte aan de ontheiliging van den tempel en aan den smaad, die daarom over hen was gekomen, doet hen huiveren om derwaarts terug te keeren. Hierop antwoordt weder de Heer in v. 52 volg.: Hij zal dien smaad door diepere versmading aan Babel wreken.</note>.</verse>

<verse osisID="Jer.51.52"> Daarom zie, de dagen komen, zegt de Heer, en Ik zal bezoeking brengen over hare afgodsbeelden, en door geheel haar land zal de gewonde kermen.</verse>

<verse osisID="Jer.51.53"> Al steeg Babylon ten hemel op en maakte zij in de hoogte hare sterkte onneembaar<note n="2301">Al is Babel nog zoo trotsch en verheft zij zich boven allen. Eene zinspeling op Babylon's hooge en steile stadsmuren of wellicht op den toren van Gen. XI 4.</note>: van mijnentwege zullen verwoesters over haar komen, zegt de Heer.</verse>

<verse osisID="Jer.51.54"> Een stem van weegeschrei uit Babylon en groot verderf uit het land der Chaldeën<note n="2302">Het gedruisch daarvan weerklinkt uit het land der Chaldeën; zie XLVIII 3; L 22, 46.</note>!</verse>

<verse osisID="Jer.51.55"> Want verwoest heeft de Heer Babylon, en Hij heeft uit haar doen verstommen het luide getier; en bruisen zullen hunne golven als vele wateren, luide galmt hunne stem<note n="2303">God heeft het luide getier van het drukke en volkrijke Babel doen verstommen door het bruisen hunner golven, d.i. door de aanrukkende vijanden; zie v. 42.</note>.</verse>

<verse osisID="Jer.51.56"> Want gekomen is over naar, dat is over Babylon, de plunderaar, en gevangen genomen zijn hare helden, en slap geworden is hun boog; want een machtig wreker is de Heer, betalen en vergelden zal Hij.</verse>

<verse osisID="Jer.51.57"> En dronken maken zal Ik hare vorsten en hare wijzen en hare landvoogden en hare overheden en hare helden; en zij zullen slapen den eeuwigen slaap en niet ontwaken, zegt de koning - de Heer der heerscharen is zijn naam<note n="2304">Zie v. 39; landvoogden en overheden, zie noot 16. Hiermede eindigt de laatste strophe en volgt in v. 58 de samenvatting der geheele profetie.</note>.</verse>

<verse osisID="Jer.51.58"> Dit zegt de Heer der heerscharen: De muur van Babylon, die zeer breede, zal door ondergraving ondergraven worden, en hare poorten, de hooge, zullen verbrand worden met vuur; en de arbeid der volken zal tot niets en die der natiën ten vure gedoemd zijn en vergaan<note n="2305">De profeet bedoelt den arbeid der overwonnen volken aan het bouwen der reusachtige muren en vestingwerken besteed; vgl. Hab. II 13.</note>.</verse>

<verse osisID="Jer.51.59"> Het woord, dat de profeet Jeremias in last gaf aan Saraias, den zoon van Nerias, den zoon van Maäsias<note n="2306">Na de woordelijke bevestiging der profetieën tegen Babel in v. 58 volgt nog eene zakelijke in v. 59-64. - Saraias, wellicht de broeder van Baruch (zie XXXII 12), schijnt een vertrouweling van den profeet en daarom tot de zinnebeeldige handeling van v. 61-64 uitgekozen.</note>, toen hij met koning Sedecias naar Babylon reisde, in het vierde jaar van diens regeering; Saraias nu was het hoofd der profetie<note n="2307">Wellicht ging Sedecias zijne hulde aan den koning van Babel brengen om zich alzoo te zuiveren van de blaam, die om de XXVII 2 volg. aangeduide samenzwering op hem kleefde. Doch naar de Septuag. ging Saraias niet met, doch ‘namens’ Sedecias en was hij ‘het hoofd der geschenken’, d.i. het hoofd van het gezantschap, dat de verschuldigde schatting ging betalen. Zoo kan men ook het hoofd der profetie verklaren en daarin zien den woordvoerder van het gezantschap. Het Hebr. schijnt een kwartiermeester te beduiden, vooruit gezonden om voor de huisvesting van het reisgezelschap te zorgen.</note>.</verse>

<verse osisID="Jer.51.60"> En Jeremias schreef al het onheil, dat over Babylon zou komen, in een boek, al deze woorden, welke tegen Babylon geschreven zijn<note n="2308">De profeet maakte een afschrift dezer profetieën tegen Babel.</note>.</verse>

<verse osisID="Jer.51.61"> En Jeremias zeide tot Saraias: Wanneer gij in Babylon komt en ziet en al deze woorden leest<note n="2309">Hebr: ‘dan zult gij zien en al deze woorden lezen’, d.i. naar eene gunstige gelegenheid uitzien, waar gij deze profetie tegen Babel lezen kunt. Dit lezen was een bloot zinnebeeldige handeling om het vonnis des Heeren tegen Babel (zie v. 62) plechtig uit te spreken en als kracht van gewijsde te geven. Het geschiedde dus niet ten aanhooren der Chaldeën, wat ondoenbaar en nutteloos zou geweest zijn, daar zij zelfs de taal der profetie, het Hebreeuwsch, niet algemeen verstonden.</note>,</verse>

<verse osisID="Jer.51.62"> zult gij zeggen: Heere, Gij hebt tegen deze plaats gesproken, dat Gij haar zult verdelgen, zoodat er niemand is, die daarin woont, van mensch tot vee, en dat zij een eeuwige woestenij zal zijn.</verse>

<verse osisID="Jer.51.63"> En als gij dit boek tot het einde toe gelezen hebt, zult gij eenen steen daaraan binden en het werpen midden in den Euphraat;</verse>

<verse osisID="Jer.51.64"> en gij zult zeggen: Aldus zal Babylon verzinken en niet weder opkomen vanwege het onheil, dat Ik over haar breng, en zij zal te gronde gaan. Tot dusverre de woorden van Jeremias<note n="2310">Dit duidt aan, dat het laatste hoofdstuk, het verhaal der feiten, waardoor Jeremias' voorspellingen in vervulling waren gegaan, niet tot het boek der profetieën behoort. Waarschijnlijk is deze aanteekening en het volgende hoofdstuk door dezelfde hand hier bijgevoegd.</note>.</verse>

</chapter>


<chapter osisID="Jer.52">
 

<title>Hoofdstuk LII.</title><p>De inneming en verwoesting van Jerusalem, de wegvoering der Judeërs en der nog overige tempelvaten (v. 1-27). Het getal der weggevoerde Judeërs (v. 28-30). De verheffing van Joachin (v. 31-34).</p>


<verse osisID="Jer.52.1"> Een zoon van een en twintig jaren was Sedecias, toen hij begon te regeeren, en elf jaren regeerde hij in Jerusalem<note n="2311">Vgl. voor v. 1-27 en 31-34 de aanteekeningen op IV Reg. XXIV 18 - XXV 21, 27-30, alwaar ditzelfde verhaal bijna woordelijk voorkomt</note>. En de naam zijner moeder was Amital, de dochter van Jeremias, uit Lobna.</verse>

<verse osisID="Jer.52.2"> En hij deed wat kwaad was in de oogen des Heeren, naar alles wat Joakim gedaan had.</verse>

<verse osisID="Jer.52.3"> Want de toorn des Heeren was over Jerusalem en over Juda, totdat Hij hen verwierp van zijn aangezicht. En Sedecias viel af van den koning van Babylon.</verse>

<verse osisID="Jer.52.4"> Het geschiedde nu in het negende jaar zijner regeering, in de tiende maand, den tienden der maand, dat Nabuchodonosor, de koning van Babylon, hij en geheel zijn leger, tegen Jerusalem kwam, en zij belegerden het en bouwden tegen hetzelve schansen in het rond.</verse>

<verse osisID="Jer.52.5"> En de stad werd belegerd tot aan het elfde jaar van koning Sedecias.</verse>

<verse osisID="Jer.52.6"> In de vierde maand nu<note n="2312">In IV Reg. XXV 3 ontbreekt dit.</note>, den negenden der maand, heerschte de hongersnood in de stad, en er waren geen spijzen voor het volk des lands.</verse>

<verse osisID="Jer.52.7"> En de stad werd opengebroken,</verse> 
<verse osisID="Jer.52.1">en al hare krijgslieden namen de vlucht en trokken des nachts uit de stad, langs den weg der poort, welke gelegen is tusschen de twee muren en naar den tuin des konings voert (terwijl de Chaldeën de stad in het rond omsingelden), en zij togen heen langs den weg, die woestijnwaarts voert<note n="2313">Zie Jer. XXXIX 4. Het verhaal is hier vollediger dan IV Reg. XXV 4.</note>.</verse>

<verse osisID="Jer.52.8"> Doch het leger der Chaldeën joeg den koning achterna; en zij achterhaalden Sedecias in de woestijn, die bij Jericho is; en geheel zijn gevolg<note n="2314">De krijgslieden, die hem vergezelden, naar IV Reg. XXV 5. Vgl. Jer. XXXVIII 22.</note> vlood van hem heen.</verse>

<verse osisID="Jer.52.9"> En toen zij den koning gegrepen hadden, voerden zij hem naar den koning van Babylon te Reblatha in het land Emath; en hij sprak over hem het vonnis uit.</verse>

<verse osisID="Jer.52.10"> En de koning van Babylon doodde de kinderen van Sedecias voor diens oogen; maar ook al de vorsten van Juda doodde hij te Reblatha.</verse>

<verse osisID="Jer.52.11"> En hij stak Sedecias de oogen uit en boeide hem met voetboeien; en de koning van Babylon voerde hem naar Babylon; en hij zette hem in het kerkerhuis tot aan den dag van zijnen dood<note n="2315">Het bericht van v. 10 en 11 is vollediger dan IV Reg. XXV 7. Naar de Septuag. moest Sedecias aldaar den handmolen draaien gelijk voorheen Samson (Judic. XVI 21).</note>.</verse>

<verse osisID="Jer.52.12"> Doch in de vijfde maand, den tienden<note n="2316">Volgens IV Reg. XXV 8 en Bar. I 2 ‘den zevenden’.</note> der maand - dit was het negentiende jaar van Nabuchodonosor, den koning van Babylon - kwam Nabuzardan, de overste der krijgsmacht<note n="2317">Zie XXXIX noot 5.</note>, die voor het aangezicht van den koning van Babylon stond<note n="2318">Als een zijner voornaamste dienaren, volgens IV Reg. XXV 8.</note>, naar Jerusalem.</verse>

<verse osisID="Jer.52.13"> En hij stak het huis des Heeren en het huis des konings en al de huizen van Jerusalem in brand, en elk groot huis<note n="2319">Nauwkeuriger dan IV Reg. XXV 9 ‘elk huis’. Want de huizen der geringe lieden bleven gespaard; zij toch mochten achterblijven, zie v. 16.</note> verbrandde hij met vuur.</verse> 


<verse osisID="Jer.52.14"> En al het muurwerk van Jerusalem in het rond slechtte het gezamenlijke leger der Chaldeën, hetwelk den overste der krijgsmacht vergezelde.</verse>

<verse osisID="Jer.52.15"> En van de geringen des volks<note n="2320">Van de geringen des volks spreekt IV Reg. XXV 11 niet; deze woorden schijnen bij vergissing, waarschijnlijk uit den aanhef van v. 16, hier ingeslopen. De Septuag. heeft dit vers niet.</note> en van het overige volk, dat in de stad was overgebleven, en van de overloopers, die tot den koning van Babylon waren overgevlucht, en de overigen van de menigte<note n="2321">Hebr.: ‘en het overschot der handwerkslieden’; een groot deel van dezen was onder Joachin naar Babylon heengevoerd. Zie Jer. XXIV 1; XXIX 2.</note> voerde Nabuzardan, de overste der krijgsmacht, weg.</verse>

<verse osisID="Jer.52.16"> Doch van de geringen des lands liet Nabuzardan, de overste der krijgsmacht, wijngaardeniers en landbouwers achter.</verse>

<verse osisID="Jer.52.17"> Ook de koperen kolommen, die in het huis des Heeren waren, en de onderstellen en de koperen zee, die in het huis des Heeren was<note n="2322">Zie III Reg. VII 15, 23, 27 volg.</note>, verbrijzelden de Chaldeën, en al het koper daarvan namen zij mede naar Babylon.</verse>

<verse osisID="Jer.52.18"> En de bakken en de vorken en de psalters en de schalen en de reukvaten en al het koperen vaatwerk, dat tot het dienstwerk behoorde, namen zij mede<note n="2323">Zie voor dit koperen vaatwerk III Reg. VII 40, alwaar voor creagras, vorken, vertaald is scutras, doch Exod. XXVII 3 forcipes, tangen; zie Exod. t.a. p. noot 4 voor het gebruik der bakken en tangen. Voor psalters, een soort van speeltuig, dat in dezen samenhang niet verwacht wordt, vertaalde de Vulgaat Is. XVIII 5 falces, een soort van messen, hier om het offervleesch te snijden. Schalen voor het opvangen van het bloed. In plaats van mortariola, reukvaten, is Exod. XXV 29 vertaald phialae, schalen, waarschijnlijk vaten, waarin het stukgestampte reukwerk bewaard werd.</note>.</verse>

<verse osisID="Jer.52.19"> En de kruiken en de wierookvaten en de kannen en de bekkens en de lichters en de reukvaten en de bekers, al wat van goud was, de gouden, en al wat van zilver was, de zilveren, nam de overste der krijgsmacht mede<note n="2324">Het door hydrias, kruiken, vertaalde Hebr. woord beteekent waarschijnlijk ‘bekkens’; zie Exod. XII noot 20. In plaats van wierookvaten vertalen de nieuweren het Hebr. door ‘pannen’. Voor kannen en bekkens staan in het Hebr. dezelfde woorden, die in v. 18 vertaald waren door schalen en bakken; hier zijn waarschijnlijk de gouden en zilveren, in v. 18 de koperen vaten bedoeld. Want uit het tweede halfvers blijkt, dat sinds het gebeurde van IV Reg. XXIV 13 nog enkele gouden vaten waren achtergebleven of bijgemaakt. Hier in v. 18 en 19 is de opsomming vollediger en naar de Vulgaat gedeeltelijk anders dan in IV Reg. XXV 14, 15. Wat kostbare kunstwerken werden weggevoerd, blijkt uit v. 20-23.</note>.</verse> 


<verse osisID="Jer.52.20"> En de twee kolommen en de ééne zee en de twaalf koperen runderen, die beneden de onderstellen stonden, welke koning Salomon voor het huis des Heeren gemaakt had<note n="2325">De zin is: Wat betreft de twee kolommen enz. Verder is de lezing foutief, want de twaalf koperen runderen stonden niet beneden de onderstellen, maar onder de koperen zee; zie III Reg. VII 23, 25. Eenvoudiger is de lezing in IV Reg. XXV 16, waar alleen van de onderstellen, niet van de koperen runderen sprake is. Daar echter ook de Septuag. deze laatste hier vermeldt, moet men vermoedelijk lezen: ‘en de ééne zee en de twaalf koperen runderen, die daaronder stonden, en de onderstellen, welke’ enz. Naar deze lezing was het misdrijf van Achaz (zie IV Reg. XVI 17) later hersteld.</note> - niet te wegen was het koper van al dit gereedschap.</verse>

<verse osisID="Jer.52.21"> Wat de kolommen betreft, achttien el was de hoogte van elke kolom, en een snoer van twaalf el omving ze; voorts was hare dikte vier vingers, en van binnen was zij hol<note n="2326">Zie de beschrijving der twee kolommen III Reg. VII 15 volg. Volgens de lezing der Septuag. en II Par. III 15 was de hoogte der beide kolommen vijf en dertig el. De dikte van den wand der holle kolommen was vier vingers.</note>.</verse>

<verse osisID="Jer.52.22"> En de kapiteelen boven beide waren van koper; de hoogte van elk kapiteel was vijf el<note n="2327">Vgl. III Reg. VII 16 en II Par. III 15; minder juist in IV Reg. XXV 17 ‘drie el’.</note>; en het netwerk en de granaatappelen boven het kapiteel in het rond, alles van koper. Desgelijks voor de tweede kolom, en de granaatappelen<note n="2328">Duidelijker heeft IV Reg. XXV 17 aan het slot: ‘een zelfde versiering had ook de tweede kolom’.</note>.</verse>

<verse osisID="Jer.52.23"> En er waren zes en negentig granaatappelen, die afhingen<note n="2329">Deze bijzonderheid staat alléén hier. In plaats van die afhingen heeft het Hebr. ‘windwaarts’, wat volgens de aanduiding der Septuag. schijnt te beteekenen: naar de vier windstreken of de vier zijden der kolom, zoodat er vier en twintig aan elken kant der kolom hingen en de vier overige aan de vier hoeken. Volgens anderen hingen er zes en negentig vrij, terwijl de vier overige bedekt waren door den muur van het voorportaal, waartegen de kolommen stonden. Vgl. III Reg. VII 18 volg., 42 en voor de plaats der kolommen v. 21.</note>; en de gezamenlijke granaatappelen waren honderd, door netwerk waren zij omkranst.</verse>

<verse osisID="Jer.52.24"> En de overste der krijgsmacht nam Saraias, den oppersten pries- ter, en Sophonias, den tweeden priester, en de drie bewakers van het voorportaal<note n="2330">Volgens IV Reg. XXV 18 ‘deurwachters’.</note>.</verse>

<verse osisID="Jer.52.25"> En uit de stad nam hij eenen hofbeambte, die het opzicht had over de krijgslieden, en zeven<note n="2331">In IV Reg. XXV 19 ‘vijf’.</note> mannen uit hen, die het aangezicht des konings zagen<note n="2332">d.i. Uit zijne vertrouwdste raadslieden.</note>, die in de stad gevonden werden, en den oppersten schrijver der soldaten<note n="2333">Volgens IV Reg. XXV 19: ‘en den sopher, den legeroverste’.</note>, die de nieuwelingen keurde, en zestig mannen van het volk des lands, die binnen de stad gevonden werden.</verse>

<verse osisID="Jer.52.26"> En hen nam Nabuzardan, de overste der krijgsmacht, en voerde hen naar den koning van Babylon te Reblatha.</verse>

<verse osisID="Jer.52.27"> En de koning van Babylon sloeg hen en doodde hen te Reblatha in het land Emath. En Juda werd weggevoerd uit zijn land<note n="2334">De slotzin En Juda enz. staat niet in de Septuag.</note>.</verse>

<verse osisID="Jer.52.28"> Dit is het volk, dat Nabuchodonosor heeft weggevoerd: In het zevende jaar drie duizend en drie en twintig Judeërs.</verse>

<verse osisID="Jer.52.29"> In het achttiende jaar van Nabuchodonosor, uit Jerusalem, achthonderd twee en dertig zielen.</verse>

<verse osisID="Jer.52.30"> In het drie en twintigste jaar van Nabuchodonosor voerde Nabuzardan, de overste der krijgsmacht, van de Judeërs weg zevenhonderd vijf en veertig zielen; alle zielen te zamen dus vier duizend zeshonderd<note n="2335">Het bericht van v. 28-30 ontbreekt in de Septuag. en is moeilijk overeen te brengen met de overige berichten aangaande het getal weggevoerden naar Babylonië. De wegvoering van v. 28 in het zevende jaar van Nabuchodonosor kan geen andere zijn dan die onder Joachin in 597; doch in IV Reg. XXIV staat in v. 12 ‘het achtste jaar’ en is in v. 14 het getal weggevoerden veel aanzienlijker. In v. 29 is de wegvoering bij den val van Jerusalem onder Sedecias bedoeld in 587; doch in IV Reg. XXV wordt in v. 8 ‘het negentiende jaar’ aangegeven, evenals hierboven v. 12; bovendien is het opmerkelijk, dat hier v. 29 alléén die uit Jerusalem genoemd zijn, hoewel uit IV Reg. XXV 11 (vgl. Jer. XXXIX 9; XL 1; LII 15) blijkt, dat een aanzienlijk getal uit het overige Juda is weggevoerd. De wegvoering, waarvan in v. 30 sprake is, wordt nergens anders vermeld en was waarschijnlijk de straf voor den moord van Godolias. - Dit geheele bericht v. 28-30 is zeer waarschijnlijk door eene latere hand hier ingevoegd. Dit volgt eenigermate uit het ontbreken zoowel in de Septuag. als in de parallele plaats van IV Reg. XXV. Ook is eene andere wijze van tellen voor de jaren van Nabuchodonosor gevolgd. Zooals het nu luidt, kan de schrijver daarvan niet bedoeld hebben het getal der gewone uit Juda naar Babylon weggevoerde ballingen aan te geven; niet slechts de in v. 28-30a genoemde getallen, ook de in v. 30b aangegeven som van allen te zamen sluit deze opvatting uit. Wat echter de bedoeling van den schrijver geweest is, kan men hoogstens gissen. Wellicht is eene afzonderlijke klasse van krijgsgevangenen bedoeld, die, als schuldiger of voor de rust des lands gevaarlijker, tot zwaarder dienstwerk, b.v. bij de Babylonische bouwwerken, veroordeeld en daarom in afzonderlijke lijsten waren opgeteekend, waaraan deze gegevens kunnen ontleend zijn. Deze gevangenen in eigenlijken zin waren niet begrepen in het getal der gewone ballingen, die, in veel grootere menigte weggevoerd, volgens Assyrische en Chaldeeuwsche gewoonte nieuwe volksplantingen in Chaldea stichtten.</note>.</verse> 


<verse osisID="Jer.52.31"> En het geschiedde in het zeven en dertigste jaar der wegvoering van Joachin, den koning van Juda, in de twaalfde maand, den vijf en twintigsten<note n="2336">Naar IV Reg. XXV 27, waar dit zelfde bericht over Joachin's verheffing voorkomt, ‘den zeven en twintigsten’, naar de Septuag. ‘den vier en twintigsten’.</note> der maand, dat Evilmerodach, de koning van Babylon, in het jaar zelf zijner troonsbestijging, het hoofd van Joachin, den koning van Juda, verhief<note n="2337">De Septuag. voegt er bij: ‘en hem liet scheren’; vgl. voor het voorgaande hij verhief het hoofd enz. en voor het volgende in v. 33 Gen. XL 13 (Hebr.) en XLI 14.</note> en hem voerde uit het kerkerhuis.</verse>

<verse osisID="Jer.52.32"> En hij sprak tot hem goede woorden en plaatste zijn gestoelte boven de gestoelten der koningen, die na hem<note n="2338">Naar het Hebr. en IV Reg. XXV 28 ‘met hem’.</note> in Babylon waren.</verse>

<verse osisID="Jer.52.33"> En hij veranderde de kleederen zijner gevangenis, en hij at brood voor diens aangezicht voortdurend, al de dagen zijns levens.</verse>

<verse osisID="Jer.52.34"> En zijn onderhoud werd hem als een voortdurend onderhoud gegeven vanwege den koning van Babylon, een rantsoen dag aan dag, tot aan den dag van zijnen dood, al de dagen zijns levens.</verse>


</chapter>
</div>
<div canonical="true" osisID="Lam" type="book">
		<title short="Klaagliederen" type="main">Threni, of de Klaagliederen van den profeet Jeremias</title>
		<title>Inleiding</title>
<p><hi type="bold">De Klaagliederen</hi> heeten in de Hebreeuwsche handschriften, naar het eerste woord van den tekst, <hi type="italic">Echa</hi> (d.i. Ach! of Hoe!), in den Talmud en bij de Rabbijnen <hi type="italic">Kinooth,</hi> wat de Septuagint uitdrukt door <hi type="italic">Thrênoi</hi> en de Vulgaat vertaalt door <hi type="italic">Lamentationes.</hi> Deze liederen zijn vijf in getal en hebben onderling in vorm en inhoud groote overeenkomst. Zij bevatten eene jammerklacht over den val van Jerusalem en den ondergang van het rijk Juda. Niet weinigen onder de oudere Schriftverklaarders hebben de canonieke Klaagliederen vereenzelvigd met de II Par. XXXV 25 vermelde ‘klaagliederen van Jeremias over (koning) Josias’. Tot deze dwaling gaf waarschijnlijk aanleiding eensdeels het bericht van Flavius Josephus (Antiq. X 6), dat genoemde lijkzangen zijn bewaard gebleven, anderdeels het gezag van den H. Hiëronymus, die (in Zach. XII 11) beweert, dat de klaagzangen van Jeremias over Josias ‘in de Kerk gelezen worden’, en elders (Prooem. in Lament.), dat ‘de Klaagliederen niet alleen de verwoesting van Jerusalem en de gevangenschap van het Judeesche volk, doch ook den ondergang van koning Josias’ betreffen. Doch (in Is. LXIII 3) zegt hij alleen: ‘Jeremias treurt in de Klaagliederen over de verwoesting van Jerusalem’.</p>
<p>In deze zangen verheft de profeet zich tot God, den rechtvaardigen wreker van de zonden zijns volks, doet een nederige schuldbelijdenis, smeekt om genade en belijdt zijn vertrouwen op de herstelling zijns volks overeenkomstig de oude beloften. Derhalve drukken de Klaagliederen op volmaakte wijze de gevoelens uit der ware boetvaardigheid en zijn daarom zoo passend in de Liturgie der Goede Week opgenomen. Immers bij de overweging van het aangrijpendste aller godsgerichten, het lijden en sterven van den Godmensch, den grooten Boeteling, om onze schulden, passen zulke gevoelens van berouw, van schuldbelijdenis, van onderwerping op treffende wijze. Naar de toepassing, welke bij de oudere Schriftverklaarders meer op den voorgrond treedt, is Jerusalem eene afbeelding zoowel van de strijdende Kerk, klagend over de vervolgingen, welke zij om de zonde harer kinderen moet lijden, als van de boetvaardige ziel, zuchtend onder de ellenden, welke de gevolgen zijn der zonden.</p>
<p>De profeet Jeremias is de schrijver der Klaagliederen. Dit getuigt de overlevering, en het wordt door den inhoud en den stijl bevestigd. Het oudste nog bewaarde getuigenis is vervat in het voorbericht, waarmede de Grieksche vertaler deze gezangen inleidt en dat hij waarschijnlijk, blijkens de Hebreeuwsche wijze van uitdrukking, in den grondtekst op dezelfde plaats aantrof. Hetzelfde getuigt de Hebreeuwsche overlevering, zooverre wij die kunnen nagaan. Zoo noemen de Chaldeeuwsche paraphrase en de Talmud Jeremias den schrijver der Klaagliederen.</p>
<p>De plaats, welke de Klaagliederen in den Joodschen Canon oudtijds innamen, te weten onmiddellijk achter en innig verbonden met de Profetie van Jeremias, wijst eveneens op hunnen oorsprong. Thans behooren zij daar niet tot de tweede klasse der H.H. Boeken, de Profeten, maar tot de derde, de zoogenaamde Hagiographen, en zijn zij het derde der vijf Megilloth, welke op de feestdagen in hun geheel worden voorgelezen. Maar deze rangschikking is noch de oudste noch de oorspronkelijke. Want Flav. Josephus (c. Ap. 1. 8) kent in het geheel twee en twintig H.H. Boeken, en slechts vier daarvan rekent hij tot de derde klasse; hiertoe echter behooren de Klaagliederen zeker niet, daar deze hier klaarblijkelijk met Jeremias tot één boek zijn vereenigd. Ook volgens de opgave van Origenes in Ps. I (Euseb. H.E. VI 19) werden toen de Klaagliederen bij de Profetie van Jeremias gerekend. Eerst ten tijde van den H. Hiëronymus, aan het einde der vierde eeuw, begon de later in de Synagoog gevolgde indeeling en rangschikking der H.H. Boeken meer in zwang te komen, hoewel zij ook destijds nog niet algemeen was doorgevoerd. Want terwijl deze H. Vader in zijn <hi type="italic">Prologus galeatus</hi> twee en twintig H.H. Boeken telt en derhalve Ruth met de Rechters, en de Klaagliederen met de Profetie van Jeremias samenvoegt, zegt hij aldaar, dat ‘sommigen’ Ruth en de Klaagliederen onder de Hagiographen rekenen. Ook de H. Melito van Sardes (uit de tweede eeuw), die zich naar het Oosten had begeven (Eus. H.E. IV 25) om nauwkeurig te onderzoeken naar het getal en de volgorde der H.H. Boeken, vermeldde de Klaagliederen niet afzonderlijk, omdat hij ze samenvatte onder den naam van Jeremias. Deze oudste overlevering nu is in de Kerk van Christus overgegaan. Eenstemmig heeft men door alle eeuwen  heen Jeremias als den schrijver der canonieke Klaagliederen gehouden. Hiervoor pleiten ook hun inhoud en vorm. Want klaarblijkelijk heeft een ooggetuige van Jerusalem's ondergang, een deelgenoot der jammeren, deze gezangen gedicht. Immers is de herinnering aan den geleden smaad, aan den hongersnood en het overige lijden nog levendig; met frissche kleuren worden de gruwelijke tooneelen geschilderd bij de belegering en de inneming der stad. Treffend is verder de overeenkomst der Klaagliederen met de Profetie van Jeremias: dezelfde gedachten, dezelfde gevoelens van medelijden en smart, dezelfde oorzaken der rampen, dezelfde beweegredenen tot vertrouwen, dezelfde spreekwijzen en beelden keeren hier terug, hoewel tevens om de verscheidenheid van het behandelde onderwerp en om den elegischen vorm, waarin het wordt voorgedragen, vele woorden en beelden hier worden aangetroffen, welke in de profetische toespraken en in de historische stukken niet zouden passen. Ten slotte is ook de godsdienstige opvatting der rampen en staatkundige gebeurtenissen dezelfde als in de Profetie. In beide zijn de zonden des volks, vooral der priesters en valsche profeten, de oorzaak der jammeren.</p>
<chapter osisID="Lam.1">

<title>Hoofdstuk I.</title>
<p>Jammerklacht van Sion over het droevige heden tegenover het glansrijk verleden; belijdenis van schuld en gebed tot den God des Verbonds.</p>
<p>En het geschiedde, nadat Israël in gevangenschap gevoerd en Jerusalem verlaten was, dat Jeremias, de profeet, weenend neerzat en in dit klaaglied treurde over Jerusalem en met een bitter gemoed zuchtend en jammerend zeide<note n="2339">Zie voor dit voorbericht de inleiding. Behalve in de Vulgaat, hoewel niet in alle Latijnsche handschriften, wordt het ook, uitgenomen de laatste woorden et amaro... ejulans, in de Septuagint gevonden. In het Hebr. echter, in de Syrische en de overige Grieksche vertalingen ontbreekt het. Volgens de meesten heeft het geen canoniek gezag. Israël beteekent de bevolking van Juda.</note>:</p>
<title type="acrostic">Aleph.</title><note n="2340">De woorden aleph, beth enz., die in de Vulgaat aan het hoofd der verzen staan, zijn de namen der letters van het Hebr. alphabet en duiden aan, dat in den grondtekst het eerste woord van het vers met die letter begint. Daarom ook heeft elk lied of hoofdstuk twee en twintig verzen naar het getal der Hebr. letters. In het eerste en tweede lied (hoofdst. I en II) bestaat elk vers uit drie versleden van ongeveer dezelfde lengte. - Jerusalem en Juda worden als eene vrouw voorgesteld evenals Babel, Jer. L en LI; Is. XLVII.</note>
<verse osisID="Lam.11."><hi type="bold">HOE</hi> zit zij eenzaam, stad, rijk aan bewoners; als enne weduwe is geworden de beheerscheres der volken; de vorstin der gewesten is gebracht onder cijns<note n="2341">Eenzaam, van hare kinderen (de inwoners) beroofd; als eene weduwe, door God, haren man, verlaten, hoewel niet voor immer (zie Is. LIV 4-6). Voorheen heerschte Jerusalem over de gewesten, niet slechts van Chanaän, doch ook van Philistea, Ammon, Moab enz.; nu echter is zij onder cijns gebracht, d.i. dienstbaar gemaakt, aan de Chaldeën.</note>!</verse> 
<title type="acrostic">Beth.</title>

<verse osisID="Lam.12."> Weenende weent zij in den nacht, en hare tranen zijn op hare wangen; niemand is er, die haar troost, onder al hare minnaars; al hare vrienden versmaden haar en zijn haar geworden tot vijanden<note n="2342">Zij weent zelfs in hare slapelooze nachten, of in den nacht harer ellende, d.i. in de ballingschap. Zie verder Jer. IX 1; XIII 17. Hare minnaars zijn de volken, die vroeger hare bondgenooten waren (zie Jer. II 18, 36 enz.); voor de vijandelijke verhouding dezer volken bij en na de verovering van Jerusalem zie Ps. CXXXVI 7; Jer. XL 14; Ez. XXV 3, 6.</note>.</verse><title type="acrostic">Ghimel.</title>

<verse osisID="Lam.13."> Uitgeweken is Juda om de verdrukking en de veelvuldige dienstbaarheid; zij verwijlt onder de heidenen en vindt geene rust; al hare vervolgers achterhalen haar tusschen de engten<note n="2343">Juda beteekent hier de vluchtelingen, die vóór en na den val van Jerusalem de wijk namen naar de omliggende landen (zie IV 19; Jer. XL en XLI) om aan de verdrukking en aan de lasten der Chaldeeuwsche dienstbaarheid te ontkomen. Doch de Chaldeën achtervolgden hen ook daar en dreven hen, als voortdurend opgejaagd wild, tusschen de engten, waar geen ontvluchten mogelijk was; vgl. Jer. XLIV 27.</note>.</verse><title type="acrostic">Daleth.</title>

<verse osisID="Lam.14."> De wegen van Sion treuren, omdat er geen zijn, die opgaan ten hoogtijd; al hare poorten zijn verwoest, hare priesters zuchten; hare jonkvrouwen zijn haveloos, en zij zelve is overstelpt van bitterheid<note n="2344">De wegen van Sion, voorheen met blijde feestgangers gevuld, treuren om hunne verlatenheid. Hare priesters zuchten, omdat zij het heilig dienstwerk hebben moeten staken; vgl. Joël I 9, 13. Hare jonkvrouwen, die de feestvreugde door muziek en dans plachten op te luisteren (vgl. Judic. XXI 19, 21; Ps. LXVII 26; Jer. VII 34; XXXI 13), zijn (Hebr.) ‘diep bedroefd’. En zij zelve, Sion, de ongelukkige moeder, enz.</note>.</verse><title type="acrostic">He.</title>

<verse osisID="Lam.15."> Hare vijanden zijn haar tot overheerschers geworden<note n="2345">Naar de bedreiging van Deut. XXVIII 44.</note>, hare haters hebben zich verrijkt; want de Heer heeft over haar gesproken<note n="2346">Hebr.: ‘heeft haar geslagen’ of ‘bedroefd’. De Heer bracht die onheilen over Juda; want de Chaldeën waren slechts de uitvoerders van Gods wraakgericht, die meedoogenloos zelfs hare kinderkens niet spaarden.</note> om de menigte harer ongerechtigheden; hare kinderkens zijn in gevangenschap gevoerd voor het aangezicht des verdrukkers.</verse> 
<title type="acrostic">Vau.</title>

<verse osisID="Lam.16."> En geweken is van de dochter Sion al haar luister: hare vorsten zijn geworden als rammen, die geene weiden vinden; en zij gingen machteloos heen voor het aangezicht des vervolgers<note n="2347">De luister van Sion was het koningschap en de tempel; zie II 1, 6. Hare vorsten waren als rammen, die de kudde voorafgaand geene weiden voor haar vinden; volgens de tegenwoordige lezing van het Hebr.: ‘als herten, die geene weiden vinden’ en van honger uitgeput zich gemakkelijk laten vangen. Dit wijst op het lot van Sedecias en zijne vorsten na de inneming van Jerusalem; zie Jer. XXXIX 5; LII 8.</note>.</verse><title type="acrostic">Zain.</title>

<verse osisID="Lam.17."> Jerusalem overpeinst de dagen van hare verdrukking en hare overtreding, al wat zij begeerlijks had van de oude dagen af<note n="2348">Het Hebr. kan men vertalen: ‘Jerusalem overpeinst in de dagen van hare verdrukking en van hare rondzwerving al wat zij’ begeerlijks had, te weten haren vroegeren ‘luister’, zie noot 9. De vergelijking tusschen het verleden en het heden vergrootte hare smart. De tegenwoordige dagen van hare verdrukking worden verder (toen haar volk enz.) nader beschreven.</note> - toen haar volk in 's vijands handen viel, en er geen helper was; de vijanden zagen haar, en zij spotten met hare sabbatten<note n="2349">Waarschijnlijk de sabbatten van het land in denzelfden zin als Lev. XXVI 34, 35, het gedwongen braak liggen der velden om de (Septuag.) ‘wegvoering’ der bevolking. Zie op II Par. XXXVI 21. - Dit vers heeft bij uitzondering vier versleden.</note>.</verse><title type="acrostic">Heth.</title>

<verse osisID="Lam.18."> Zwaar gezondigd heeft Jerusalem, daarom is zij eene zwervelinge geworden; allen, die haar eerden, verachten haar, dewijl zij hare schande zien; en zij, zij zucht en wendt zich achterwaarts<note n="2350">Letterlijk: ‘eene zonde’, d.i. zwaar en voorbedachtelijk, heeft Jerusalem gezondigd. Eene zwervelinge in de ballingschap; het Hebr. beteekent naar de nieuweren: als eene door de maandstonden onreine (Lev. XII 5; XV 19). Deze onreinheid, hare schande genoemd, is een beeld van haren ellendigen toestand, waarvoor zij zich schaamt, zoodat zij zich achterwaarts wendt en haar gelaat voor hare vroegere vereerders (hare bondgenooten) verbergt.</note>.</verse><title type="acrostic">Teth.</title>

<verse osisID="Lam.19."> Hare onreinheden kleven aan hare voeten, en zij was haar einde niet indachtig<note n="2351">Hare onreinheden (zie noot 12) kleven (Hebr.) ‘aan hare zoomen’, aan de boorden van haar kleed (zie op Is. LXIV 6). Tot dien ellendigen staat was zij gekomen, omdat zij haar einde, den smadelijken ondergang, als het einde harer boosheid voorspeld (vgl. Is. XLVII 7), niet indachtig was. Vgl. Deut. XXXII 29.</note>; verlaagd is zij uitermate, en zij heeft geenen vertrooster. Zie, Heer, mijne verdrukking, want de vijand heeft zich verheven<note n="2352">In hare diepe vernedering wendt zich Sion tot den God des Verbonds, die in zijnen ijver voor zijne bruid en voor de eer van zijnen naam de trotsche verheffing harer vijanden niet dulden zal. Vgl. Is. XLVIII 11.</note>!</verse><title type="acrostic">Jod.</title>

<verse osisID="Lam.110."> De vijand heeft zijne hand gelegd op al wat zij begeerlijks had<note n="2353">Op de schatten en de heilige vaten des tempels; vgl. Jer. LII 17-24.</note>; want zij zag de heidenen haar heiligdom binnengetreden, omtrent wie Gij geboden hadt, dat zij niet mochten ingaan in uwe vergadering<note n="2354">Het verbod van Deut. XXIII 3 betrof de Ammonieten en de Moabieten, die, in de legers der Chaldeën dienende of met hen verbonden (vgl. IV Reg. XXIV 2), zelfs den tempel heiligschennend waren binnengetreden. Overigens schijnt dat verbod allengs tot andere heidenen te zijn uitgestrekt; vgl. II Esdr. XIII 3.</note>.</verse><title type="acrostic">Caph.</title>

<verse osisID="Lam.111."> Gansch haar volk zucht en zoekt naar brood; alle kostbaarheden geven zij voor spijs om de ziel te verkwikken<note n="2355">Dit geschiedde waarschijnlijk onmiddellijk na den aftocht der Chaldeën uit het verwoeste Jerusalem. De verborgen kleinoodiën, welke aan de plundenaars ontsnapt waren, verkocht men voor brood. Zie verder noot 14.</note>. Zie, Heer, en beschouw, dat ik verachtelijk ben geworden.</verse><title type="acrostic">Lamed.</title>

<verse osisID="Lam.112."> O, gij allen, die voorbijgaat langs den weg, aanschouwt en ziet, of er eene smart is gelijk mijne smart; want hij heeft wijnlezing aan mij gehouden, gelijk de Heer gesproken heeft ten dage van den toorn zijner verbolgenheid<note n="2356">Want de vijand heeft mijn have en goed geplunderd; de beeldspraak der wijnlezing ziet terug op Jer. XLIX 9. Hebr.: (gelijk mijne smart) ‘die mij is aangedaan, waarmede de Heer (mij) heeft geslagen’ ten dage enz.</note>.</verse><title type="acrostic">Mem.</title>

<verse osisID="Lam.113."> Uit de hoogte zond Hij vuur in mijne beenderen, en Hij tuchtigde mij; Hij spande een net uit voor mijne voeten, Hij keerde mij achterwaarts; Hij maakte mij berooid, den ganschen dag van weemoed overstelpt<note n="2357">Het vuur, dat, door God uit den hoogen hemel afgezonden, tot in de beenderen was doorgedrongen, is een beeld van het alles vernielende verderf door de Chaldeën aangericht. Hij tuchtigde mij, Septuag.: ‘Hij deed het (vuur) afdalen’. Verder worden de jammeren, die op Jerusalem neerkwamen, onder nog andere beeldspraak geschilderd. Sion was als een stuk wild in een net gevangen, was achterover gevallen en van alles beroofd.</note>.</verse> 
<title type="acrostic">Nun.</title>

<verse osisID="Lam.114."> Waakzaam was het juk mijner ongerechtigheden; door zijne hand zijn zij samengevlochten en gelegd op mijnen hals; ontzenuwd is mijne kracht; de Heer heeft mij overgegeven in de hand, onder welke ik mij niet kan oprichten<note n="2358">De vijandelijke overheersching was het door God opgelegde juk, de straf mijner ongerechtigheden; het was waakzaam, d.i. gereed om te worden opgelegd. De ongerechtigheden waren als door Gods hand samengevlochten tot onverbreekbare banden, waarmede het juk werd opgelegd; vgl. Is. V 18. Onder de zwaarte van dit juk bezweek Sion's kracht.</note>.</verse><title type="acrostic">Samech.</title>

<verse osisID="Lam.115."> Weggenomen heeft de Heer al mijne dapperen uit mijn midden; Hij kondigde tegen mij den tijd af om mijne uitgelezenen te verpletten; de Heer trad de wijnpers voor de jonkvrouw, de dochter van Juda<note n="2359">De dapperen van Juda, de krijgsoversten, werden deels omgebracht, deels gevankelijk naar Babylon gevoerd. Den tijd, Hebr.: ‘eenen feestdag’, te weten het zegefeest der vijanden over Sion. Zie voor het beeld van de wijnpers Is. LXIII 1-3 met noot 3. De Heer zelf had door middel der vijanden de kinderen der dochter van Juda, de bewoners van Sion, bloedig vertreden als afgesneden druiven. Aldus trad Hij de wijnpers voor haar, d.i. ten nadeele van de jonkvrouw Sion; zie Jer. XIV 17.</note>.</verse><title type="acrostic">Ain.</title>

<verse osisID="Lam.116."> Daarom weene ik, en mijn oog stort beken van tranen; want verre van mij is de vertrooster, die mijne ziel verkwikt; mijne kinderen zijn verloren, want de vijand heeft de overhand.</verse><title type="acrostic">Phe.</title>

<verse osisID="Lam.117."> Sion strekt hare handen uit, niemand is er, die haar vertroost; de Heer heeft tegen Jacob in het rond diens vijanden ontboden; Jerusalem is onder hen geworden als eene door maandstonden onreine<note n="2360">Sion strekt hare handen smeekend uit naar hare vroegere bondgenooten. Doch dezen zijn thans hare vijanden geworden, en zij verachten haar als eene door maandstonden enz., zie noot 12. Het vers onderbreekt de klacht van Sion; te voren en hierna spreekt zij in den 1sten persoon.</note>.</verse><title type="acrostic">Sade.</title>

<verse osisID="Lam.118."> Rechtvaardig is de Heer, want ik heb zijnen mond tot gramschap getart<note n="2361">Gods mond, want Hij sprak door de profeten, wier woorden Sion niet opvolgde. Vgl. Jer. XXV 7.</note>. Hoort, bid ik, alle vol- ken, en ziet mijne smart! Mijne jonkvrouwen en mijne jongelingen zijn heengegaan in gevangenschap.</verse><title type="acrostic">Coph.</title>

<verse osisID="Lam.119."> Mijne minnaars heb ik geroepen, en zij, zij hebben mij bedrogen; mijne priesters en mijne oudsten zijn in de stad omgekomen, daar zij voor zich naar spijs zochten om hunne ziel te verkwikken<note n="2362">Mijne minnaars, d.i. mijne bondgenooten, o.a. de Egyptenaren (zie Jer. XXXVII 6), ook de afgoden der verbonden volken; zie Jer. II 18; XI 12. De priesters en de oudsten, de dragers van het godsdienstig en van het burgerlijk gezag, zijn bij de belegering door hongersnood omgekomen.</note>.</verse><title type="acrostic">Res.</title>

<verse osisID="Lam.120."> Zie, Heer<note n="2363">Van allen steun en troost beroofd, keert Sion zich tot God en klaagt Hem haren nood.</note>, dat ik beangst ben, mijn binnenste is ontsteld; mijn hart keert zich om in mijzelve, want ik ben met bitterheid vervuld<note n="2364">Hebr.: ‘want ik was zeer wederspannig’, dit was de oorzaak van haar lijden. Verder worden Sion's jammeren samengevat in hetgeen bij de belegering geschiedde: buiten de stad moordt het zwaard van den vijand, en binnen de stad, in de huizen, woedt een zelfde dood door hongersnood en pest; zie Jer. XV 2; XVIII 21. Vgl. Deut. XXXII 25.</note>; buiten moordt het zwaard, en binnen is een zelfde dood.</verse><title type="acrostic">Sin.</title>

<verse osisID="Lam.121."> Zij hooren, dat ik zucht, en niemand is er, die mij vertroost<note n="2365">Zij, de vijanden, hooren mij zuchten, en niemand enz.; deze klacht herhaalt Sion hier voor de vijfde maal; zie v. 2, 9, 16, 17.</note>; al mijne vijanden hooren mijn ongeluk, zij zijn verheugd, omdat Gij het deedt; Gij hebt den dag der vertroosting doen komen, en zij zullen aan mij gelijk worden<note n="2366">Sion's vijanden verheugen zich, omdat de Heer zelf haar vijand is geworden. Vgl. Is. XXXVI 7, 10. Zoo wekt Sion de ijverzucht van haren God op. Doch zij troost zich, omdat God in zijn raadsbesluit den dag der vertroosting voor haar, Hebr. ‘den dag, dien Gij hebt aangekondigd’, den wraakdag over hare vijanden, heeft doen komen - een profetisch verleden. Dan zullen ook hare vijanden een zelfde lot ondergaan, te weten verwoesting en ballingschap. Dit bidt zij in v. 22 van God af.</note>.</verse><title type="acrostic">Thau.</title>

<verse osisID="Lam.122."> Trede al hunne boosheid voor uw aangezicht; en houd wijnlezing aan hen, gelijk Gij wijnlezing hebt gehouden aan mij<note n="2367">Hebr. ‘en doe aan hen, gelijk Gij aan mij gedaan hebt’; zie noot 18.</note> om al mijne ongerechtigheden; want vele zijn mijne zuchten en mijn hart is diep bedroefd<note n="2368">Eene beweegreden ter verhooring: want, terwijl mijne vijanden overmoedig zegevieren, zucht Sion in pijnen en zielesmart. Het is een beroep op Jehova's ijverzucht voor zijn Sion. Zie Jer. X 25.</note>.</verse>

</chapter>


<chapter osisID="Lam.2"> 
 

<title>Hoofdstuk II.</title><p>Gruwelen bij de belegering en de verovering der stad. God zelf heeft dat over Sion beschikt. Gebed om erbarming.</p>
<title type="acrostic">Aleph.</title>

<verse osisID="Lam.21."> Hoe overdekte de Heer in zijnen toorn de dochter Sion met duisternis! Hij wierp van den hemel ter aarde neder den luister van Israël, en Hij was niet indachtig aan zijne voetschabel ten dage zijner verbolgenheid<note n="2369">De Heer, wiens strafgericht de Chaldeër had voltrokken, overdekte de dochter Sion, Jerusalem, met duisternis, een beeld der jammeren; de stad, welke de luister van geheel Israël was, wierp Hij van den hemel ter aarde neder, d.i. vernederde haar ten diepste; zelfs zijne voetschabel, d.i. de ark des verbonds (zie I Par. XXVIII 2, noot 8; Ps. XCVIII 5, noot 7), en den tempel van Jerusalem heeft Hij niet ontzien.</note>!</verse><title type="acrostic">Beth.</title>

<verse osisID="Lam.22."> De Heer verdelgde, zonder te sparen, al de lustoorden van Jacob; Hij vernielde in zijne verbolgenheid de vesten der jonkvrouw Juda, en Hij wierp ze neder ter aarde; Hij ontwijdde het koninkrijk en zijne vorsten<note n="2370">Niet alleen Jerusalem, maar geheel Juda was door God geslagen. Hij verdelgde van den aardbodem, Hebr. ‘verslond’, de lustoorden, d.i. de beemden en de woningen van het land, in tegenstelling met Jerusalem en de overige vesten of versterkte plaatsen van Juda. Het godgewijde koninkrijk ‘des Heeren’ (I Par. XXVIII 5), Septuag.: ‘haren (Sion's) koning’, en de vorsten ontwijdde Hij door hen in de handen der heidenen over te leveren; zie Jer. LII 8-11.</note>.</verse><title type="acrostic">Ghimel.</title>

<verse osisID="Lam.23."> Hij verbrak in de gramschap zijner verbolgenheid elken hoorn van Israël; Hij wendde zijne rechterhand af voor het aangezicht des vijands; en Hij ontstak in Jacob als een vlammend vuur, dat verslindt in het rond<note n="2371">Hij verbrak elken hoorn, d.i. elk verweermiddel, Israël's krijgsmacht. Hij wendde zijne tot verdediging uitgestrekte rechterhand af, toen de vijand tot den aanval gereed stond. Hij ontstak door de hand der Chaldeën het alles verslindende vuur, een beeld van den oorlogsgeesel.</note>.</verse><title type="acrostic">Daleth.</title>

<verse osisID="Lam.24."> Hij spande zijnen boog als een vijand, Hij sterkte zijne rechterhand als een tegenstander; en Hij doodde alles wat schoon voor het gezicht was in de tent der dochter Sion; Hij goot als een vuur zijne verbolgenheid uit<note n="2372">Hij, die weleer voor Israël streed (zie Exod. XIV 25), trad nu op als kampvechter tegen zijn volk. Vgl. Ps. VII 13, 14. Alles wat schoon voor het gezicht was, te weten de jongelingen en jonge dochters (zie I 18); in de tent der dochter Sion, d.i. in de stad, de plaats der inwoning van Sions bevolking, past beter bij het volgende: goot Hij als een vuur enz. Zie Jer. VI 11; X 25; XLII 18 en de vervulling Jer. LII 12-14.</note>.</verse><title type="acrostic">He.</title>

<verse osisID="Lam.25."> De Heer werd als een vijand, Hij wierp Israël neder; Hij wierp al zijne muren neder, Hij vernielde zijne vesten; en Hij vulde de dochter Juda met vernederde mannen en vrouwen<note n="2373">Hebr.: ‘en Hij vermenigvuldigde in de dochter Juda het gezucht en het gekerm’.</note>.</verse><title type="acrostic">Vau.</title>

<verse osisID="Lam.26."> En Hij verwoestte zijne tent als eenen hof, Hij vernielde zijnen tabernakel; aan de vergetelheid gaf de Heer in Sion prijs feestdag en sabbat, en aan den smaad en aan den toorn zijner verbolgenheid koning en priester<note n="2374">Zijne tent en zijn tabernakel beteekenen den tempel, waarin God onder zijn volk woonde en het volk zich rondom Hem verzamelde (vgl. voor tabernakel, Hebr. mo eed, Exod. XXVII noot 18). Gewelddadig werd de tempel verwoest als een hof, die moedwillig vertreden wordt. Daarna kon er in Sion geen sprake meer zijn van het vieren van feestdag en sabbat. De dragers van het burgerlijk en godsdienstig gezag, koning en priester, waren aan den smaad der vijanden en aan den toorn Gods prijsgegeven en verworpen. Zoo was het rijk van Juda ondergegaan.</note>.</verse><title type="acrostic">Zain.</title>

<verse osisID="Lam.27."> De Heer verstiet zijn altaar, vervloekte zijn heiligdom; Hij leverde in de hand des vijands de muren van deszelfs torens; men hief een geschrei aan in het huis des Heeren als op eenen feestdag<note n="2375">Zijn heiligdom is de eigenlijke tempel; de muren van deszelfs torens kunnen de bolwerken tot verdediging des tempels beteekenen; Hebr.: ‘de muren van deszelfs paleizen’, wat de verschillende gebouwen rondom het heiligdom schijnt aan te duiden; vgl. III Reg. VI 5 volg.; Jer. XXXV 4. Een geschrei, te weten de zegekreten der overwinnende Chaldeën, die het feestgezang in den tempel vervingen; vgl. II Par. V 13; VII 3.</note>.</verse><title type="acrostic">Heth.</title>

<verse osisID="Lam.28."> De Heer besloot den muur der dochter Sion te vernielen; Hij spande zijn meetsnoer en wendde zijne hand niet af van de verdelging; en de voormuur treurde, en de muur werd eveneens vernield<note n="2376">De verwoesting van stad en tempel geschiedde volgens goddelijk raadsbesluit, met overleg, naar maat en regel der strenge rechtvaardigheid, als met het meetsnoer, niet ter opbouwing, maar ter vernieling (zie Is. XXXIV 11), overeenkomstig de voorspelling van IV Reg. XXI 13; vgl. II Reg. VIII 2. De voormuur is de lagere muur buiten de wallen, daarbinnen was de eigenlijke stadsmuur. Hebr.: ‘en Hij deed den voormuur treuren en den muur; beide liggen jammerlijk neder’.</note>.</verse><title type="acrostic">Theth.</title>

<verse osisID="Lam.29."> Gezonken in de aarde zijn hare poorten, Hij verdierf en verbrak hare grendels; haar koning en hare vorsten zijn onder de heidenen; er is geene wet, en hare profeten bekomen geen gezicht vanwege den Heer<note n="2377">De profeet aanschouwt met weemoed het verwoeste Sion, welks poorten in puin liggen; want God had de grendels der stad verbroken, toen Hij den vijand daar liet binnendringen. Doch niet slechts de bolwerken der stad waren vernield, ook koning en vorsten waren in ballingschap; de wet kon niet onderhouden worden bij gebrek aan altaar, priester en volk. En ten bewijze van Gods verbolgenheid bekwamen ook de profeten geene troostende godspraak van den Heer. Zoo had Juda met de Wet en de profeten als het ware zijn voorrecht van volk des Heeren verloren.</note>.</verse><title type="acrostic">Jod.</title>

<verse osisID="Lam.210."> Ter aarde zijn sprakeloos neergezeten de oudsten der dochter Sion, zij hebben hunne hoofden met asch bestrooid, boetekleederen aangegord; de jonkvrouwen van Jerusalem laten het hoofd ter aarde hangen.</verse><title type="acrostic">Caph.</title>

<verse osisID="Lam.211."> Verduisterd zijn mijne oogen door de tranen, mijn binnenste is ontsteld; mijne lever is uitgestort ter aarde om den ondergang der dochter van mijn volk, daar kind en zuigeling bezwijmde in de straten der stad<note n="2378">Mijne oogen enz., zie Jer. XIV 6; vgl. Ps. LXVIII 4. Mijn binnenste, zie I 20. Mijne lever, de zetel der levenskracht (vgl. Prov. VII 23), is uitgestort, d.i. alle levensmoed is mij ontgaan, om den ondergang enz., zie Jer. VI 14 en VIII 11, 21. De profeet drukt zijne zielesmart uit over den ondergang van zijn volk (vgl. Jer. IX 1), vooral beweenlijk om het harde lot der onschuldige kleinen.</note>.</verse><title type="acrostic">Lamed.</title>

<verse osisID="Lam.212."> Tot hunne moeders zeiden zij: Waar is tarwe en wijn? terwijl zij als gewonden bezweken in de straten der stad, terwijl zij hunnen geest uitademden aan den boezem hunner moeders<note n="2379">Dergelijke tooneelen hadden plaats tegen het einde der belegering en kort na de inneming der stad. Tarwe en wijn, de gewone levensmiddelen, ontbraken. Aan den boezem, waar zij stervend vergeefs lafenis zochten.</note>!</verse> 
<title type="acrostic">Mem.</title>

<verse osisID="Lam.213."> Waarmede zal ik u vergelijken of waaraan u gelijk achten, dochter Jerusalem? Waarmede zal ik u gelijkstellen om u te troosten, jonkvrouw, dochter Sion? Groot toch als eene zee is uw jammer! Wie zal u genezen<note n="2380">Het jammer van Jerusalem is zonder voorbeeld en menschelijkerwijze onherstelbaar; vgl. Jer. XXX 12, 13. Naar de Hebr. randlezing en de Septuag. luidt de aanhef: ‘Wat zal ik aangaande u getuigen?’ d.i. Wat zal ik als ooggetuige van uw lijden zeggen om de grootheid van uw onheil naar waarheid uit te drukken?</note>?</verse><title type="acrostic">Nun.</title>

<verse osisID="Lam.214."> Uwe profeten zagen voor u valschheid en dwaasheid; en zij legden uwe ongerechtigheid niet bloot om u tot boete op te wekken; maar zij zagen voor u valsche verzinselen en - de verdrijving<note n="2381">Uwe profeten, de uwen, niet de mijnen, niet door Mij gezonden. Vgl. Jer. V 31; XXIII 16; XXVII 9, 16; XXIX 8. Zij legden enz., wat toch de plicht was der ware profeten (zie Mich. III 8; vgl. Jer. XXIII 22), om u enz., Hebr. ‘om uw lot (Septuag.: “uwe gevangenschap”) af te wenden’, want dit zou de vrucht der boetprediking en der hieruit gevolgde bekeering geweest zijn; zie Ez. XXII 30. Zij profeteerden integendeel valsche verzinselen, Hebr. ‘godspraken des bedrogs’. Het gevolg hiervan was de verdrijving, d.i. de ballingschap. Zie Jer. XXVII 10, 15.</note>.</verse><title type="acrostic">Samech.</title>

<verse osisID="Lam.215."> Zij klappen over u in de handen, allen, die voorbijgaan langs den weg; zij sissen en schudden hun hoofd over de dochter Jerusalem. Is dit nu, zeggen zij, de stad van volmaakte schoonheid, de lust van geheel de aarde<note n="2382">Zij, de omwonende volken, die u vroeger vereerden en bewonderden, klappen van vreugde over uw ongeluk in de handen; van ontzetting over uwen val sissen zij (Jer. XIX 8); u hoonend en bespottend schudden zij hun hoofd (vgl. Job. XVI 5; Ps. XXI 8). Is dit nu de stad, (Hebr.) ‘welke zij - die van Israël - noemen (te weten in Ps. XLIX 2): ‘de volmaakt schoone’ en in Ps. XLVII 3 ‘den lust der aarde’.</note>?</verse><title type="acrostic">Phe.</title>

<verse osisID="Lam.216."> Al uwe vijanden sperren tegen u hunnen mond op; zij sissen en knarsetanden en zeggen: Wij zullen verslinden! Zie, dit is de dag, dien wij verwachtten: wij bereikten, wij zagen hem<note n="2383">De vijanden sperren enz. u bespottend (zie III 46; Job XVI 11; Ps. XXI 14). Zij knarsetanden van boosaardige vreugde (zie Job XVI 10; Ps. XXXIV 16; XXXVI 12). Wij zullen verslinden, het Hebr. kan men ook vertalen: ‘wij hebben verslonden’, d.i. de stad, den tempel enz. bemachtigd. Dit is de dag der wraak, waarnaar wij zoo vurig verlangden. - De beginletter phe staat vóór ain in v. 17, eene afwijking der gewone volgorde, welke ook III 46-51; IV 16, 17 en Ps. XXXVI 26-30 (Hebr.) gevonden wordt.</note>.</verse> 
<title type="acrostic">Ain.</title>

<verse osisID="Lam.217."> De Heer heeft gedaan wat Hij besloten heeft, Hij heeft zijn woord vervuld, dat Hij geboden had van de aloude dagen af; Hij vernielde en spaarde niet, en Hij verblijdde over u den vijand en verhief den hoorn uwer haters<note n="2384">Niet de haat van Sion's vijanden (v. 15 en 16), maar de Heer bracht al die jammeren over Sion (vgl. Jer. XXIII 20) - eene reden van verootmoediging en tevens een troost voor de goedgezinden. Hierdoor ging zijn woord van Lev. XXVI 23 volg. en Deut. XXVIII 15 volg. (vgl. III Reg. VIII 46) in vervulling. De hoorn beteekent de macht van den vijand; zie I Reg. II 10; I Par. XXV 5.</note>.</verse><title type="acrostic">Sade.</title>

<verse osisID="Lam.218."> Hun hart schreit tot den Heer om de muren der dochter Sion; stort als eene beek tranen dag en nacht; gun u geene rust, en uw oogappel late niet af<note n="2385">Het hart der vroegere bewoners van Sion schreit, en hunne tranen zijn als een gebed tot den Heer, dien zij als den rechtvaardigen wreker hunner zonden erkennen. Zij schreien om de afgebroken muren; doch Hebr. en Septuag.: ‘o muur der dochter Sion, stort... tranen’ enz.; bedoeld echter zijn zij, die voorheen binnen den stadsmuur woonden. Zie verder I 16 en vgl. Jer. XIII 17; XIV 17. In plaats van oogappel vertaalde de Septuag. letterlijk ‘de dochter uwer oogen’.</note>.</verse><title type="acrostic">Coph.</title>

<verse osisID="Lam.219."> Sta op, loof in den nacht, bij het begin der waken; stort uw hart als water uit voor het aangezicht des Heeren; hef tot Hem uwe handen op om de ziel uwer kinderkens, die van honger bezwijmden aan de hoeken aller straten<note n="2386">Loof, Hebr.: ‘jammer’. De dichter denkt aan den roep der bij het begin van de drie nachtwaken elkander aflossende wachters; hier is niet slechts de eerste wake of het begin van den nacht bedoeld, maar (Hebr.) ‘den geheelen nacht door’. Het hart als water uitstorten beteekent: al wat in het hart is, alle verlangens, aan den Heer blootleggen. De beweegreden tot ontferming is de ziel, d.i. het leven, der door den hongersnood omgekomen kinderkens, in wier dood het jammer zijn toppunt bereikt had.</note>.</verse><title type="acrostic">Res.</title>

<verse osisID="Lam.220."> Zie, Heer, en beschouw, aan wien Gij aldus wijnlezing hebt gehouden! Zullen dan vrouwen hare vrucht opeten, kinderkens eene handpalm groot? Zal dan in het</verse> 
<verse osisID="Lam.21.">heiligdom des Heeren priester sneven en profeet<note n="2387">Uit v. 21 ‘mijne jonkvrouwen’ enz. blijkt, dat Sion hier bidt overeenkomstig de opwekking van v. 19. Aan wien... wijnlezing enz., zie I 12 en 22; Hebr.: ‘aan wie Gij zoo iets hebt gedaan’, te weten aan uw Sion; vgl. I 11. Wat tijdens de belegering metterdaad geschied was, is zoo gruwelijk, dat Sion het niet durft uitspreken; alleen vraagt zij aan God, of zoo iets niet al te streng is en de door Hem gestelde maat overschrijdt. En toch was dit in Lev. XXVI 29, in Deut. XXVIII 53 volg. en Jer. XIX 9 bedreigd en aan Samaria reeds vroeger in vervulling gegaan; zie IV Reg. VI 28.</note>?</verse><title type="acrostic">Sin.</title>

<verse osisID="Lam.221."> Buiten liggen ter aarde knaap en grijsaard; mijne jonkvrouwen en mijne jongelingen zijn gevallen door het zwaard; Gij hebt gedood ten dage uwer verbolgenheid, Gij hebt geslagen en U niet erbarmd<note n="2388">Buiten, op de straten der stad. Gij hebt enz.: God treedt wederom op als de laatste oorzaak der jammeren.</note>!</verse><title type="acrostic">Thau.</title>

<verse osisID="Lam.222."> Gij riept als ten feestdag die mij verschrikten in het rond<note n="2389">d.i. De mij omringende vijanden, naar de uitdrukking aan Jeremias eigen; zie op Jer. VI 25. De Septuag. echter heeft: ‘mijne bijwoners in het rond’, d.i. de bewoners van het rondom Sion liggende land. Zij waren bij de aankomst des vijands naar Jerusalem gevlucht en daar met geheele troepen als ten feestdag aangekomen, doch om aldaar allen om te komen, gelijk verder gezegd wordt.</note>; en niemand was er ten dage van des Heeren verbolgenheid, die ontkwam en overbleef; die ik heb opgevoed en grootgebracht, hen, heeft mijn vijand vernietigd.</verse>

</chapter>


<chapter osisID="Lam.3">
 

<title>Hoofdstuk III.</title><p>God heeft geheel zijnen toorn over mij uitgestort (v. 1-18). Vertrouwen op Gods barmhartigheid en getrouwheid (v. 19-39). Rechtvaardigheid der straffen (v. 40-54). Gebed tot den God des Verbonds, den wreker der vijanden (v. 55-66).</p>
<title type="acrostic">Aleph.</title>

<verse osisID="Lam.31."> Ik ben de man, die mijne ellende zag door de roede zijner verbolgenheid.</verse><title type="acrostic">Aleph.</title>

<verse osisID="Lam.32."> Mij dreef en voerde Hij in duisternis, en niet in het licht.</verse><title type="acrostic">Aleph.</title>

<verse osisID="Lam.33."> Alleen tegen mij wendde en keerde Hij zijne hand, den ganschen dag<note n="2390">In dit lied hebben de verzen drie aan drie in het Hebreeuwsch dezelfde beginletter; daarom herhaalt de Vulgaat telkens driemaal denzelfden letternaam. Verder treedt hier de profeet (uitgezonderd in v. 40-48) in den eersten persoon sprekend op, het lijden van zijn volk met zijn eigen lijden vereenzelvigend en in zijn persoon voor stellend. - Ik, de profeet, zag mijne, d.i. ondervond in mij, ellende, allerlei jammer, veroorzaakt door de roede, die God (v. 18) in zijne verbolgenheid den Chaldeën in de hand had gegeven. Mij dreef en voerde Hij, hoezeer ik ook tegenstreefde, in duisternis (een beeld der jammeren), waar geen lichtstraal van geluk overbleef. Alleen tegen mij, want zoo zwaar scheen hem zijn lijden, alsof het lijden van anderen geen lijden was.</note>.</verse> 
<title type="acrostic">Beth.</title>

<verse osisID="Lam.34."> Hij verouderde mijne huid en mijn vleesch, Hij verbrijzelde mijne beenderen<note n="2391">Door het lijden werd mijne huid vol rimpels en groeven en werden de krachten van mijn lichaam (mijne beenderen, vgl. Is. XXXVIII 13) gesloopt.</note>.</verse><title type="acrostic">Beth.</title>

<verse osisID="Lam.35."> Hij bouwde rondom mij, en Hij omgaf mij met gal en kommer<note n="2392">Het lijden, door gal of bitterheid (zie Jer. VIII 14) en kommer aangeduid, omgaf mij van alle zijden gelijk de muren van den kerker den gevangene.</note>.</verse><title type="acrostic">Beth.</title>

<verse osisID="Lam.36."> In duisternis plaatste Hij mij, als de dooden voor immer<note n="2393">In de duisternis der onderwereld zijn de dooden voor immer aan dit aardsche leven ontrukt. Vgl. Ps. CXLII 3.</note>.</verse><title type="acrostic">Ghimel.</title>

<verse osisID="Lam.37."> Hij bouwde eenen ringmuur tegen mij, zoodat ik niet kan ontkomen; Hij verzwaarde mijne voetboei.</verse><title type="acrostic">Ghimel.</title>

<verse osisID="Lam.38."> Ook zelfs als ik riep en smeekte, wees Hij mijn gebed af<note n="2394">God sloot als 't ware zijne ooren om mijn gebed niet te hooren. Vgl. Jer. VII 16.</note>.</verse><title type="acrostic">Ghimel.</title>

<verse osisID="Lam.39."> Hij versperde mijne wegen met gehouwen steen, Hij groef mijne paden op<note n="2395">Mijne wegen, die mij uit mijne jammeren konden leiden, versperde God met onoverkomelijke hinderpalen; Hij groef mijne paden op, Hebr.: ‘maakte ze krom’, zoodat zij ten verderve voerden. Vgl. Job XIX 8.</note>.</verse><title type="acrostic">Daleth.</title>

<verse osisID="Lam.310."> Een loerende beer is Hij mij geworden, een leeuw in hinderlaag<note n="2396">Zie Osee XIII 8; Am. V 19; Ps. XVI 12.</note>.</verse><title type="acrostic">Daleth.</title>

<verse osisID="Lam.311."> Mijne paden groef Hij op, en Hij verbrijzelde mij; Hij maakte mij tot eene berooide<note n="2397">Hij verbrijzelde mij, naar het Hebr. waarschijnlijk: ‘Hij verscheurde mij’ als een roofdier. Tot eene berooide, in het vrouwelijk, wat vermoedelijk op de jonkvrouw Sion wijst; doch Hebr. evenals in v. 1 volg. in het mannelijk, want de profeet spreekt van zich zelven; zie I 13.</note>.</verse> 
<title type="acrostic">Daleth.</title>

<verse osisID="Lam.312."> Hij spande zijnen boog en stelde mij als het doelwit voor den pijl<note n="2398">Zie II 4; Job XVI 13.</note>.</verse><title type="acrostic">He.</title>

<verse osisID="Lam.313."> Hij zond in mijne nieren de dochters van zijnen pijlkoker<note n="2399">In mijne nieren, den zetel der innigste aandoeningen, drongen Gods pijlen, die in het Hebr.: ‘de zonen van zijnen pijlkoker’ heeten.</note>.</verse><title type="acrostic">He.</title>

<verse osisID="Lam.314."> Ik ben ten spot geworden voor geheel mijn volk, hun schimplied den ganschen dag<note n="2400">Zie Jer. XX 7. De profeet stelt zich hier tegenover zijn volk en spreekt zoo bij uitzondering over zich zelven. Niet weinige Hebr. handschriften en de Syr. vertaling hebben: ‘voor alle volken’, en dan spreekt ook hier het door heidensche naburen bespotte Israël.</note>.</verse><title type="acrostic">He.</title>

<verse osisID="Lam.315."> Hij verzadigde mij met bitterheden, Hij maakte mij dronken met alsem<note n="2401">Om zijne bitterheid een beeld van jammer, zie v. 5. Vgl. Jer. IX 15.</note>.</verse><title type="acrostic">Vau.</title>

<verse osisID="Lam.316."> En Hij brak stuk voor stuk mijne tanden<note n="2402">d.i. God deed mij de pijnlijkste smarten aan. In plaats van stuk voor stuk heeft het Hebr. ‘op kiezel’, m.a.w. Hij gaf mij steenen in plaats van brood te eten; vgl. Prov. XX 17. Zie verder op Ps. CI 10.</note>, Hij spijsde mij met asch.</verse><title type="acrostic">Vau.</title>

<verse osisID="Lam.317."> En van den vrede verstooten is mijne ziel<note n="2403">Septuag.: ‘en Hij heeft van den vrede (d.i. van al wat goed is) mijne ziel verstooten’.</note>, ik heb het goede vergeten.</verse><title type="acrostic">Vau.</title>

<verse osisID="Lam.318."> En ik zeide: Verloren ging mijn einde en mijne hoop van den Heer<note n="2404">Mijn einde beteekent het einde mijner jammeren; het Hebr. kan ook beteekenen: mijne levenskracht. Mijne hoop, die op den Heer gevestigd was, heb ik opgegeven, zoodat zij zich van Hem heeft losgescheurd. Aldus had de lijder gewankeld in zijn vertrouwen. Doch in v. 19 volg. beurt hij zijne hoop weder op door het gebed.</note>.</verse><title type="acrostic">Zaïn.</title>

<verse osisID="Lam.319."> Gedenk mijne ellende en mijne overtreding, den alsem en de gal<note n="2405">Mijne ellende, de straf voor mijne overtreding; Hebr. waarschijnlijk: ‘mijne ellende en mijne rondzwerving’ in de ballingschap, welke overdrachtelijk alsem en gal genaamd worden, evenals v. 5 en v. 15.</note>.</verse><title type="acrostic">Zaïn.</title>

<verse osisID="Lam.320."> Peinzend peins ik daarop, en mijne ziel kwijnt weg in mij<note n="2406">Het voortdurend overdenken van zijn lijden, de straf der zonde, drukt zijne ziel neder.</note>.</verse> 
<title type="acrostic">Zaïn.</title>

<verse osisID="Lam.321."> Dit overweeg ik in mijn hart, en daarom blijf ik hopen<note n="2407">Dit, te weten hoe zwaar mijn lijden is, en daarom..... Want als de nood het hoogste stijgt, is het uur der verlossing nabij. Immers Gods barmhartigheid kan zich niet verloochenen en zijne belofte jegens zijn bondsvolk kan niet falen.</note>.</verse><title type="acrostic">Heth.</title>

<verse osisID="Lam.322."> De barmhartigheid des Heeren is het, dat wij niet zijn vernietigd; want zijne ontferming heeft geen einde<note n="2408">Gods barmhartigheid alleen heeft het onwaardige Israël boven zoovele andere volken voor de eindverdelging behoed; vgl. Jer. IV 27.</note>.</verse><title type="acrostic">Heth.</title>

<verse osisID="Lam.323."> Nieuw zijn zij elken morgenstond, groot is uwe trouw<note n="2409">In plaats van novi hebben oude handschriften novoe, en te recht, want het ziet terug op miserationes in v. 22. Gelijk elken morgen opnieuw het licht schijnt, zoo geeft God onophoudelijk nieuwe gunstbewijzen, omdat zijne trouw de onuitputbare bron is der genaden.</note>.</verse><title type="acrostic">Heth.</title>

<verse osisID="Lam.324."> Mijn deel is de Heer, zegt mijne ziel; daarom zal ik hopen op Hem<note n="2410">Vgl. Num. XVIII 20; Ps. XV 5; LXXII 26. Nog andere redenen om op God te hopen volgen in v. 25, 26.</note>.</verse><title type="acrostic">Teth.</title>

<verse osisID="Lam.325."> Goed is de Heer voor die op Hem hopen, voor de ziel, die Hem zoekt.</verse><title type="acrostic">Teth.</title>

<verse osisID="Lam.326."> Goed is het, het heil van God met gelatenheid te verbeiden.</verse><title type="acrostic">Teth.</title>

<verse osisID="Lam.327."> Goed is het voor den man, het juk te dragen van zijne jeugd af<note n="2411">Heilzaam is het, zich (Hebr.) ‘in zijne jeugd’ te gewennen aan het juk des Heeren, zoowel aan het juk zijner wet, als aan het juk van wederwaardigheden en lijden. - In de drie volg. verzen wordt gezegd, wat het is, met gelatenheid te lijden.</note>.</verse><title type="acrostic">Jod.</title>

<verse osisID="Lam.328."> Hij zit eenzaam neder en zwijgt, omdat hij het op zich heeft genomen<note n="2412">Hij zoekt geen troost bij de menschen of in de verstrooiing; hij klaagt niet en volhardt in zijn geduld, omdat hij het juk met onderwerping op zich heeft genomen. Anderen vertalen het Hebr.: ‘omdat Hij (God) het hem heeft opgelegd’.</note>.</verse><title type="acrostic">Jod.</title>

<verse osisID="Lam.329."> Hij legt zijn gelaat in het stof, of er wellicht hope zij<note n="2413">Eene uitdrukking van ootmoedige onderwerping onder Gods staffende hand. Hij zegt: wellicht, omdat hij twijfelt, niet aan Gods goedheid, doch aan zijn eigen berouw, de voorwaarde der vergeving. In de Septuag. ontbreekt dit vers.</note>!</verse> 
<title type="acrostic">Jod.</title>

<verse osisID="Lam.330."> Hij biedt zijne wang aan dengene, die hem slaat; hij wordt van smaad verzadigd<note n="2414">Dezen verheven graad van geduld oefende de lijdende Godmensch; zie Is. L 6.</note>.</verse><title type="acrostic">Caph.</title>

<verse osisID="Lam.331."> Want niet voor eeuwig zal de Heer verstooten<note n="2415">Te weten zijn uitverkoren volk.</note>.</verse><title type="acrostic">Caph.</title>

<verse osisID="Lam.332."> Want als Hij verstoot, toch ontfermt Hij zich naar de menigte zijner barmhartigheid<note n="2416">Vgl. Ps. XXIX 6; Is. LIV 8.</note>.</verse><title type="acrostic">Caph.</title>

<verse osisID="Lam.333."> Want niet van harte<note n="2417">Als hadde God welbehagen aan straffen. Vgl. Ez. XVIII 23; Sap. I 13; XI 24-27.</note> vernedert en verstoot Hij de menschenkinderen.</verse><title type="acrostic">Lamed.</title>

<verse osisID="Lam.334."> Dat men onder zijne voeten vertreedt al de geboeiden der aarde,</verse><title type="acrostic">Lamed.</title>

<verse osisID="Lam.335."> dat men 's mans recht verkracht ten aanschouwen van het aangezicht des Allerhoogsten,</verse><title type="acrostic">Lamed.</title>

<verse osisID="Lam.336."> dat men eenen mensch krenkt in zijne rechtzaak - dat kent de Heer niet<note n="2418">Van dezen slotzin hangen v. 34, 35 en 36a af. De Heer kent niet, d.i. keurt niet goed, doch verfoeit integendeel elk onrecht, dat b.v. de Chaldeën aan de overwonnen volken of de overheid in Juda aan de onderdanen aandeden. Voor het aangezicht van God (v. 35) wijst op de onbeschaamdheid van zulk eene rechtsverkrachting en tevens op de wraak des Allerhoogsten.</note>!</verse><title type="acrostic">Mem.</title>

<verse osisID="Lam.337."> Wie is hij, die sprak, zoodat het geschiedde, terwijl de Heer het niet gebood<note n="2419">Hebr.: ‘die sprak en het geschiedde’; de uitdrukking is ontleend aan Ps. XXXII 9, waar sprake is van de almacht des Scheppers, en teekent den grootheidswaan der onderdrukkers, die zich goden achten en niet beseffen, dat zij werktuigen zijn in Gods hand. De zin is: Wie is hij, wiens wil tot uitvoering komt zonder Gods toelating of beschikking? Eene beweegreden voor den verdrukte om ook in datgene, wat hem door de kwaadwilligheid der menschen overkomt, den wil van God te erkennen.</note>?</verse><title type="acrostic">Mem.</title>

<verse osisID="Lam.338."> Komt niet uit den mond des Allerhoogsten zoowel het kwaad als het goed<note n="2420">In de Vulgaat staat eene dubbele ontkenning (non... nec), welke den zin heeft van eene sterke bevestiging. Het antwoord is: Voorzeker, het kwaad en het goed, d. i, onheil en zegen, komt uit den mond, d.i. geschiedt volgens het bevel, van God. Vgl. Is. XLV 7; Am. III 6. Eene beweegreden tot verootmoediging en vertrouwen in het lijden.</note>?</verse> 
<title type="acrostic">Mem.</title>

<verse osisID="Lam.339."> Wat klaagt de mensch, die leeft, de man over zijne zonden<note n="2421">Eene gevolgtrekking uit v. 37 en 38. Beschikt God het lijden tot welzijn van den mensch, waarom klaagt deze dan? Want zoolang hij leeft, mag hij van Gods goedheid (v. 25) betere tijden verwachten. De laatste woorden (de man enz.) schijnen niet meer tot de vraag te behooren. Overgaande tot de in v. 40 volgende vermaning, zegt de profeet: Ieder klage, niet over het lijden, doch over zijne zonden, het eenige kwaad.</note>?</verse><title type="acrostic">Nun.</title>

<verse osisID="Lam.340."> Doorvorschen wij onze wegen en onderzoeken wij ze, en keeren wij terug tot den Heer<note n="2422">Het berouw over de zonden begint met een ernstig onderzoek der wegen of handelingen; hiermede keert de zondaar terug tot God.</note>!</verse><title type="acrostic">Nun.</title>

<verse osisID="Lam.341."> Verheffen wij ons hart te gelijk met onze handen tot den Heer in de hemelen!</verse><title type="acrostic">Nun.</title>

<verse osisID="Lam.342."> Wij, wij hebben slecht gehandeld en tot gramschap getart; daarom zijt Gij onverbiddelijk<note n="2423">God is onverbiddelijk, zoolang de zondaar in de zonde volhardt.</note>.</verse><title type="acrostic">Samech.</title>

<verse osisID="Lam.343."> Gij hebt in toorn (U) verborgen en ons geslagen, Gij hebt gedood en niet verschoond<note n="2424">Gods toorn was als eene schutting, in v. 44 als een wolk, waarachter Hij zich verborg om zich ongenaakbaar te maken voor elke smeeking.</note>.</verse><title type="acrostic">Samech.</title>

<verse osisID="Lam.344."> Gij hebt tegenover U eene wolk gesteld, opdat geen gebed door zou dringen.</verse><title type="acrostic">Samech.</title>

<verse osisID="Lam.345."> Tot uitroeiing en tot verwerping hebt Gij mij gemaakt in het midden der volken<note n="2425">Hebr.: ‘Tot een uitvaagsel en tot een wegwerpsel’, d.i. tot het verachtelijkste wezen, ten aanschouwen der heidenen. Zie Deut. XXVIII 63. Vgl. I Cor. IV 13.</note>.</verse><title type="acrostic">Phe.</title>

<verse osisID="Lam.346."> Al de vijanden sperden tegen ons hunnen mond op<note n="2426">Zie op II 16.</note>.</verse><title type="acrostic">Phe.</title>

<verse osisID="Lam.347."> Schrik en strik is ons de godspraak geworden en ondergang<note n="2427">De godspraak beteekent de vervulling daarvan. Hebr.: ‘Schrik en kuil (vgl. Is. XXIV 17; Jer. XLVIII 43) vielen ons ten deel, verwoesting en ondergang’. Waarschijnlijk is vaticinatio eene schrijffout voor vastatio.</note>.</verse> 
<title type="acrostic">Phe.</title>

<verse osisID="Lam.348."> Waterbeken stort mijn oog om den ondergang der dochter van mijn volk<note n="2428">Zie I 16; II 11. Vgl. Ps. CXVIII 136.</note>.</verse><title type="acrostic">Aïn.</title>

<verse osisID="Lam.349."> Mijn oog is ziek<note n="2429">Hebr. ‘stroomt over’. Zie verder II 18.</note> en houdt niet op, zoodat er geene verpoozing is,</verse><title type="acrostic">Aïn.</title>

<verse osisID="Lam.350."> totdat de Heer zal nederzien en zal schouwen uit de hemelen.</verse><title type="acrostic">Aïn.</title>

<verse osisID="Lam.351."> Mijn oog heeft mijne ziel weggeroofd, om al de dochters mijner stad<note n="2430">Mijn oog heeft mijne ziel, d.i. mijne levenskracht, aan mij ontroofd, door onophoudelijk te schreien over het lot van al de dochters, d.i. de jonkvrouwen, moeders en weduwen, der stad. Hebr.: ‘mijn oog doet aan mijne ziel leed’, d.i. het weenen verzacht niet maar verergert nog mijn zieleleed. Het voorwerp daarvan, de jammeren van Jerusalem, wordt in v. 52 volg. samengevat.</note>.</verse><title type="acrostic">Sade.</title>

<verse osisID="Lam.352."> Jagend vingen mij als eenen vogel die mij vijandig waren zonder reden<note n="2431">Zonder dat ik hen uitdaagde of beleedigde. Vgl. Is. LII 4.</note>.</verse><title type="acrostic">Sade.</title>

<verse osisID="Lam.353."> Mijn leven is in den kuil gevallen, en zij wierpen eenen steen op mij<note n="2432">Niet weinigen verklaren dit van Jeremias' persoonlijk lijden; zie Jer. XXXVIII 6 volg. Doch volgens anderen is het louter beeldspraak om het lijden van Jerusalem te beteekenen onder het beeld eerst der vogeljacht (v. 52), vervolgens der jacht op wilde dieren (v. 53); vgl. Ps. LXVIII 16; LXXXVII 5-8. Dat zelfde lijden wordt in v. 54 onder het beeld van den watervloed beteekend.</note>.</verse><title type="acrostic">Sade.</title>

<verse osisID="Lam.354."> Wateren stroomden over mijn hoofd; ik zeide: Ik ben verloren<note n="2433">Zie Jon. II 6; vgl. Ps. XLI 8; LXVIII 2, 3. Ik zeide bij mij zelven; zie Ps. XXX 23.</note>.</verse><title type="acrostic">Coph.</title>

<verse osisID="Lam.355."> Ik riep uwen naam aan, o Heer, uit de allerdiepste groeve<note n="2434">Uit de groeve des doods (Ps. LXXXVII 7), waarin Sion scheen neergeworpen.</note>.</verse><title type="acrostic">Coph.</title>

<verse osisID="Lam.356."> Mijne stem hebt Gij gehoord: wend uw oor niet af van mijn snikken en schreien<note n="2435">Mijne stem, die tot U smeekte: wend enz.</note>!</verse><title type="acrostic">Coph.</title>

<verse osisID="Lam.357."> Gij waart nabij ten dage, toen ik U aanriep; Gij zeidet: Wees niet bevreesd.</verse><title type="acrostic">Res.</title>

<verse osisID="Lam.358."> Gij hebt, o Heer, het pleit mijner ziel gevoerd, Gij, de verlosser van mijn leven!</verse><title type="acrostic">Res.</title>

<verse osisID="Lam.359."> Gij hebt, o Heer, hun onrecht tegen mij gezien; richt mijne rechtzaak!</verse><title type="acrostic">Res.</title>

<verse osisID="Lam.360."> Gij hebt al hunne woede gezien, al hunne overleggingen tegen mij.</verse><title type="acrostic">Sin.</title>

<verse osisID="Lam.361."> Gij hebt hunnen smaad gehoord, o Heer, al hunne overleggingen tegen mij,</verse><title type="acrostic">Sin.</title>

<verse osisID="Lam.362."> de lippen<note n="2436">Wat hunne lippen spraken, de hoonende woorden (v. 61).</note> mijner tegenstanders en hunne beramingen tegen mij den ganschen dag.</verse><title type="acrostic">Sin.</title>

<verse osisID="Lam.363."> Sla hun zitten en hun opstaan gade<note n="2437">Al hun doen en laten. Vgl. Is. XXXVII 28; Ps. CXXXVIII 2. Zie verder v. 14.</note>; ik, ik ben hun spotlied.</verse><title type="acrostic">Thau.</title>

<verse osisID="Lam.364."> Doe hun vergelding, o Heer, naar de werken hunner handen<note n="2438">Zie op Ps. XXVII 4.</note>!</verse><title type="acrostic">Thau.</title>

<verse osisID="Lam.365."> Geef hun een dekschild op het hart, uw jammer<note n="2439">Een dekschild om hun hart te sluiten voor waarheid en deugd, m.a.w. verhardheid in het kwaad, verblinding des harten, zoodat zij hun verderf inloopen; vgl. II Cor. III 15. Uw jammer, dat van U komt; Hebr.: ‘uw vloek over hen!’ Zie Ps. V noot 8.</note>!</verse><title type="acrostic">Thau.</title>

<verse osisID="Lam.366."> Vervolg in toorn en verdelg hen onder de hemelen, o Heer<note n="2440">Hebr.: ‘van onder de hemelen’, d.i. van het aanschijn der aarde. Vgl. Deut. IX 14.</note>!</verse>

</chapter>


<chapter osisID="Lam.4"> 
 

<title>Hoofdstuk IV.</title><p>Ontzettende tooneelen vóór en bij den val van Jerusalem (v. 1-11). De schuld der valsche profeten en priesters (v. 12-16). Het vertrouwen op menschen (v. 17-20). Gods ontferming over Juda, zijn wraak over diens vijanden (v. 21-22).</p>
<title type="acrostic">Aleph.</title>

<verse osisID="Lam.41."> Hoe is het goud verdonkerd, verdoofd de edelste glans? Hoe liggen de steenen des heiligdoms verstrooid aan de hoeken aller straten<note n="2441">De verzen zijn in dit Klaaglied vierledig. - Sommigen verstaan v. 1 letterlijk van den tempel, welks gouden bekleedsel (II Par. III 5, 8) bij den brand zwart was geworden, welks ‘heilige steenen’ (Hebr. en Septuag.) ordeloos verstrooid lagen. Volgens anderen is alles beeldspraak en zijn door het goud enz. ‘Sion's zonen’ (v. 2) bedoeld, te weten hare vorsten, edelen en priesters, die aan de verachting en den dood waren prijsgegeven; vgl. Is. XLIII 28. In plaats van glans heeft de Septuag. ‘zilver’, het Hebr. echter ‘edel metaal’; zie de vertaling der Vulgaat in Job XXXI 24; Cant. V 11.</note>?</verse><title type="acrostic">Beth.</title>

<verse osisID="Lam.42."> Sion's zonen, wijdberoemd en gedost in het fijnste goud<note n="2442">Hebr.: ‘kostbaar en tegen fijn goud opgewogen’, m.a.w. de edelsten des volks. - Als aarden vaten, die men tegen elkander tot nietswaardige scherven stukslaat. Zie Jer. XVIII 4, 6, 7; XIX 10, 11; XXII 28.</note>, hoe zijn zij geacht als aarden vaten, werk van de handen des pottenbakkers!</verse><title type="acrostic">Ghimel.</title>

<verse osisID="Lam.43."> Zelfs monsterdieren ontblooten de borst, zoogen hare welpen; de dochter van mijn volk is hardvochtig als de struisvogel in de woestijn<note n="2443">Eene schildering van den hongersnood op het einde der belegering. Sion, de dochter, die mijn volk is, wordt hier als moeder gedacht, welke, onmachtig om haar eigen kinderen (de inwoners der stad) te zoogen, ze aan den hongerdood prijsgeeft. Zij is hardvochtiger dan de monsterdieren, de lamioe, waarin de Grieksche mythologie alle wreedheid belichaamt, Hebr. ‘tannim’, een soort van jakhalzen (zie Is. XIII noot 15); zij is als de struisvogel, die, naar men meende, hare eieren nauwelijks bebroedt en hare jongen verwaarloost; zie Job XXXIX 13-18.</note>.</verse><title type="acrostic">Daleth.</title>

<verse osisID="Lam.44."> De tong des zuigelings kleefde aan zijn gehemelte van dorst; de kinderkens vroegen om brood, en er was niemand, die het hun brak<note n="2444">Vgl. II 11, 12. Het brood, dat den vorm had van dunne, bijna ronde koeken, werd door den huisvader gebroken en aldus aan de aanzittenden uitgedeeld.</note>.</verse><title type="acrostic">He.</title>

<verse osisID="Lam.45."> Die lekkernijen aten, komen om op de straten; die werden opgevoed op goudgele (spreien), omhelzen den drek<note n="2445">Kinderen, die, op goudgele spreien gezeten, opgevoed werden, Hebr. ‘die op (spreien van) karmozijn gedragen werden’, strekken zich uit op den mestkuil om naar spijzen te zoeken.</note>.</verse><title type="acrostic">Vau.</title>

<verse osisID="Lam.46."> En grooter was de ongerechtigheid der dochter van mijn volk dan de zonde van Sodoma, dat verwoest werd in een oogenblik, zonder dat handen het aangrepen<note n="2446">Omdat de zonde van Sion zwaarder was, werd het ook zwaarder gestraft; want niet gelijk Sodoma, dat in een oogenblik door het vuur, niet door menschenhanden, verwoest werd, bezweek Sion, doch na eerst al de ellende eener langdurige belegering te hebben geleden.</note>.</verse><title type="acrostic">Zaïn.</title>

<verse osisID="Lam.47."> Witter waren hare Nazareërs dan sneeuw, blanker dan melk, rooder dan oud ivoor, schooner dan saffier<note n="2447">Hare Nazareërs (zie Gen XLIX noot 29), d.i. Sion's uitgelezenen, dezelfden als in v. 1, Jerusalem's grooten, waren voorheen in hunne schitterende kleedij witter dan sneeuw; rooder (Hebr.) ‘van lichaam (d.i. van wangen, lippen enz.) dan koralen’. De Vulgaat noemt oud ivoor, dat, na zijn glans te hebben verloren, oudtijds, naar men beweert, met vermiljoen gekleurd werd. Hebr.: ‘hunne gestalte was (welgevormd) als saffier’.</note>.</verse><title type="acrostic">Heth.</title>

<verse osisID="Lam.48."> Zwarter dan kolen is hun gelaat geworden, en men kende hen niet op de straten; hunne huid kleefde vast aan het gebeente, zij is verdord en geworden als hout<note n="2448">Van honger en uitputting, welke ook de hoogste standen niet gespaard had. Vgl. Job XIX 20; XXX 30.</note>.</verse><title type="acrostic">Teth.</title>

<verse osisID="Lam.49."> Beter was het den gesneuvelden door het zwaard dan den omgekomenen van honger; want dezen kwijnden weg, uitgemergeld om de onvruchtbaarheid des lands<note n="2449">Door een langzamen dood kwijnden zij weg, uitgeteerd door den honger, omdat het land hun geene vruchten voortbracht.</note>.</verse><title type="acrostic">Jod.</title>

<verse osisID="Lam.410."> De handen van meedoogende vrouwen kookten hare kinderen, zij werden haar tot spijs bij den ondergang der dochter van mijn volk<note n="2450">Zie II 11. Vgl. IV Reg. VI 28, 29. Meedoogende vrouwen, wier hart anders vol liefde was voor haar kroost. Zie Deut. XXVIII 53.</note>.</verse><title type="acrostic">Caph.</title>

<verse osisID="Lam.411."> Volvoerd heeft de Heer zijne gramschap, uitgestort den toorn zijner verbolgenheid; en Hij ontstak een vuur in Sion, en het verteerde hare grondvesten<note n="2451">Zijne gramschap, die door Sion's zonden (v. 6) was getart. Het vuur was dreigend aangekondigd in Deut. XXXII 22.</note>.</verse><title type="acrostic">Lamed.</title>

<verse osisID="Lam.412."> De koningen der aarde geloofden het niet, noch alle bewoners van het aardrijk, dat de verdrukker en de vijand zou ingaan door de poorten van Jerusalem<note n="2452">Jerusalem gold bij de Assyriërs en de Chaldeën voor onneembaar. Het gebeurde met Sennacherib's leger (IV Reg. XIX 35) had hiertoe voorzeker veel bijgedragen.</note>:</verse><title type="acrostic">Mem.</title>

<verse osisID="Lam.413."> om de zonden harer profeten en de ongerechtigheden harer priesters, die in haar midden het bloed vergoten der gerechtigen<note n="2453">De verovering van Jerusalem is metterdaad geschied, zegt de profeet, door de schuld der valsche profeten en slechte priesters. Zie Jer. XXVI 8, 11 over de aanslagen der profeten en priesters tegen Jeremias; zie Jer. XXIII 11, 14, alsook II Par. XXXVI 14, over hunne verdorvenheid.</note>.</verse><title type="acrostic">Nun.</title>

<verse osisID="Lam.414."> Zij dwaalden als blinden door de straten, zijn bezoedeld met bloed; en daar zij het niet konden, hielden zij hunne slippen vast<note n="2454">De profeet doelt waarschijnlijk op voorvallen uit den laatsten belegeringstijd, toen zij, die de schuld waren van al het onheil, de in v. 13 vermelde priesters en profeten, radeloos en met blindheid door God geslagen, door Jerusalem's straten dwaalden, bezoedeld met het door hen vergoten bloed der onschuldigen, (Hebr.) ‘zoodat men hunne kleederen niet kon aanraken’, wat men anders wellicht bij eerbiedige begroeting van priesters placht te doen, nu echter uit vrees voor wettelijke verontreiniging achterliet. Naar de Vulg. schijnt de zin te zijn: daar zij, die blinden, niet konden gaan door de straten, hielden zij elkander bij de slippen vast en werd de blinde den blinde tot leidsman. Of wel: daar zij met de lange Oostersche kleederen niet konden gaan, zonder ze met het in de straat stroomende bloed te bezoedelen, hielden zij hun kleed bij de slippen.</note>.</verse><title type="acrostic">Samech.</title>

<verse osisID="Lam.415."> Wijkt uit, onreinen! riep men hun toe. Wijkt uit, gaat op zijde, raakt niet aan! Want er was twist en opschudding, men zeide onder de volken: Hij mag niet langer wonen onder hen<note n="2455">Evenals melaatschen (zie Lev. XIII 45) werden die met bloed bezoedelde priesters en profeten door hunne medeburgers ontweken. En toen zij, door hen verstooten, onder de heidenen waren, kwamen ook dezen in opschudding om het gezelschap dier snoodaards en weigerden hun een onderkomen. Hebr.: ‘Toen zij vluchtten en ronddoolden (gelijk Caïn, Gen. IV 12; vgl. Deut. XXVIII 65-67), sprak men onder de heidenen: Zij mogen niet langer (onder ons) verwijlen!’</note>!</verse> 
<title type="acrostic">Phe.</title>

<verse osisID="Lam.416."> Het aangezicht des Heeren heeft hen verstrooid, Hij wil niet meer naar hen omzien; het aangezicht des priesters ontzagen zij niet, en met grijsaards hadden zij geen medelijden<note n="2456">Het vertoornde aangezicht des Heeren verstrooide die priesters en profeten onder de heidenen, die hen zonder eerbied voor hunne waardigheid en zonder medelijden met hunnen hoogen leeftijd mishandelden. Zie II noot 15 aan het einde en V noot 12.</note>.</verse><title type="acrostic">Aïn.</title>

<verse osisID="Lam.417."> Toen wij nog bestonden, versmachtten onze oogen naar onze ijdele hulp, terwijl wij oplettend uitzagen naar een volk, dat niet redden kon<note n="2457">De profeet keert terug tot den tijd der belegering, toen men nog hulp verwachtte van Egypte; zie Jer. II 18, 36, 37 enz. Doch hoe ijdel was die vergeefs verwachte hulp! - In plaats van oplettend vertalen anderen het Hebr.: ‘op onze wacht’, d.i. op de wachttorens van Jerusalem.</note>.</verse><title type="acrostic">Sade.</title>

<verse osisID="Lam.418."> Glibberig maakten zij onze schreden bij het betreden onzer straten; nabij was ons einde, onze dagen werden vervuld, want ons einde was gekomen<note n="2458">De belegeraars maakten onze schreden glibberig, d.i. den weg onveilig. Zij hadden kunne schansen en torens reeds dicht bij de muren der stad geplaatst, zoodat zij de belegerden op de straten en pleinen der stad met hun oorlogstuig konden genaken. Hieruit besloot men, dat het weldra met de stad zou gedaan zijn.</note>.</verse><title type="acrostic">Coph.</title>

<verse osisID="Lam.419."> Sneller waren onze vervolgers dan de arenden des hemels; op de bergen achtervolgden zij ons, in de woestijn legden zij ons lagen<note n="2459">Zij achtervolgden de vluchtelingen na de inneming der stad; zie Jer XXXIX 4, 5; LII 7-9. Vgl. Deut. XXVIII 49; Jer. IV 13.</note>.</verse><title type="acrostic">Res.</title>

<verse osisID="Lam.420."> De adem van onzen mond, de gezalfde, de heer, werd gevangen genomen om onze zonden; hij, tot wien wij zeiden: In uwe schaduw zullen wij leven onder de volken<note n="2460">De gezalfde, de heer, Hebr.: ‘de gezalfde des Heeren’, is Sedecias, die, ondanks zijne persoonlijke onwaardigheid, de adem van onzen mond was, omdat Juda's volksbestaan afhing van het koningschap van David's huis; vgl. Os. III 4; Mich. IV 9. In plaats van om onze zonden heeft het Hebr.: ‘in hunne kuilen’ en de Septuag.: ‘in hunne verdervingen’, d.i. in eene door de Chaldeën bij Jericho gelegde hinderlaag (zie Jer. LII 8). Wat bittere teleurstelling baarde aan het volk de gevangenneming des konings! Zij toch hadden de hoop geuit, om in de schaduw, d.i. onder de hoede, van het theocratisch koningschap in Chanaän te blijven wonen en onder de volken hunne zelfstandigheid te bewaren. Met de Chald. vertaling verklaarde de H. Hiëronymus dit in letterlijken zin van den door Nechao gedooden Josias; in geestelijken zin echter van den Messias, die om onze zonden gedood is; daarom vertaalde hij Christus Dominus en verder in peccatis nostris.</note>.</verse> 
<title type="acrostic">Sin.</title>

<verse osisID="Lam.421."> Verheug u en wees blijde, dochter Edom, die woont in het land Hus! Ook tot u zal de beker komen, dronken zult gij worden en u ontblooten<note n="2461">Verheug u over Sion's rampen, een ironische uitroep. Edom had dit werkelijk gedaan; zie Jer. XLIX 7-22; Ez. XXV 12-14; XXXV en XXXVI 5; Ps. CXXXVI 7; vgl. Abd. v. 11 en 12. Weldra echter zou die vreugde in bitterheid verkeeren, want de beker enz., zie Jer. XXV 15, 16; dronken worden en u ontblooten (vgl. Gen. IX 21, 22), d.i. tot een voorwerp van spot worden, berooid en van alles verstoken. Vgl. I 8; Nah. III 5; Hab. II 15, 16. Edom schijnt destijds zijn gebied te hebben uitgebreid tot het land Hus; zie Jer. XXV noot 21.</note>.</verse><title type="acrostic">Thau.</title>

<verse osisID="Lam.422."> Voleindigd is uwe schuld, dochter Sion, nimmermeer zal Hij u verbannen; bezoeking heeft Hij gebracht over uwe schuld, dochter Edom, blootgelegd heeft Hij uwe zonden<note n="2462">Voleindigd, d.i. uitgeboet en verzoend, is uwe schuld (zie Is. XL 2; Jer. L 20), een profetisch verleden, dat aan het einde der ballingschap door de herstelling van Gods volk, vooral door de volledige zondenvergeving om de verdiensten van den Messias, werkelijkheid zou worden. Edom daarentegen, de vertegenwoordiger van alle God weerstrevende macht (zie Is. LXIII noot 1), zal Gods wraak ondervinden en in die straf zullen zijne zonden ten aanschouwen van allen worden blootgelegd; ook dit is in het profetisch verleden uitgedrukt.</note>.</verse>
<verse osisID="Lam.41."><hi type="bold">Gebed van Jeremias, den Profeet</hi><note n="2463">Dit opschrift staat niet in het Hebr. noch in de Septuag. Het vijfde lied is een gebed, in zooverre de opsomming der jammeren Gods ontferming afroept. Hoewel het niet gelijk de vorige alphabetisch is, komt het toch hiermede overeen in het getal der verzen, die tweeledig en zeer eenvoudig zijn.</note>.</verse>

</chapter>


<chapter osisID="Lam.5">
 

<title>Hoofdstuk X.</title><p>De vernederingen en het lijden der in het land achtergeblevenen en der gevluchten (v. 1-18). Gebed tot den eeuwigen Koning om herstelling van zijn Rijk (v. 19-22).</p>


<verse osisID="Lam.51."> Gedenk, Heer, wat ons is overkomen, zie en aanschouw onzen smaad!</verse>

<verse osisID="Lam.52."> Ons erfgoed is overgegaan aan vreemden, onze huizen aan de uitlanders<note n="2464">Ons erfgoed, het land Juda met zijne akkers en weiden. Onze huizen, die in Jerusalem zijn overgebleven, en de huizen op het land zijn door de Chaldeën in bezit genomen. Zie II Par XXXVI 19; Jer. LII 13.</note>.</verse>

<verse osisID="Lam.53."> Weezen zijn wij geworden, zonder vader, onze moeders zijn als weduwen<note n="2465">De ballingschap had de meeste echtgenooten en vaders weggeroofd; vgl. IV Reg. XXV 11. De in het land achtergeblevenen zijn hier en in v. 4 sprekend ingevoerd; zie Jer. LII 16.</note>.</verse>

<verse osisID="Lam.54."> Ons water drinken wij voor geld, ons hout bekomen wij tegen betaling<note n="2466">In ons eigen land kunnen wij niet eens vrij beschikken over het meest noodzakelijke voor het onderhoud des levens.</note>.</verse>

<verse osisID="Lam.55."> Bij onze halzen werden wij voortgedreven<note n="2467">Dit ziet op de achterhaalde vluchtelingen; zie IV 19.</note>; wij werden afgemat, en geene rust werd gegund.</verse>

<verse osisID="Lam.56."> Aan Egypte reikten wij de hand en aan de Assyriërs om verzadigd te worden met brood<note n="2468">Reikten wij de hand ten teeken van onderwerping (zie Jer. L 15; I Par. XXIX 24) om op die wijze den hongerdood te ontkomen. Onder de Assyriërs zijn de Chaldeën, hunne erfgenamen, begrepen.</note></verse>

<verse osisID="Lam.57."> Onze vaderen hebben gezondigd, en zij zijn niet meer; en wij, wij dragen hunne ongerechtigheden<note n="2469">De door de zonden der vaderen, vooral door de gruwelen van Manasses (Jer. XV 4), opgehoopte schuld moeten wij dragen, d.i. uitboeten. Zie I 5, 8, 14, 22; III 42; IV 6; V 16, alwaar gezegd wordt, dat het toenmalige geslacht niet minder schuldig was en de maat der zonden deed overloopen; vgl. Exod. XX noot 8.</note>.</verse>

<verse osisID="Lam.58."> Knechten heerschen over ons<note n="2470">Knechten, te weten de hoogere en lagere ambtenaren van den koning van Babel, heerschen over ons, de vrije zonen van het volk Gods.</note>; niemand is er, die verlost uit hunne hand!</verse>

<verse osisID="Lam.59."> Met gevaar van ons leven haalden wij ons brood, voor het aangezicht des zwaards in de woestijn<note n="2471">Vgl. voor de Hebr. uitdrukking in animabus nostris I Par. XI 19, waar in periculo animarum duidelijker en meer in overeenstemming met onze zegswijze met gevaar van het leven den zin teruggeeft. Er is hier sprake van de achtergebleven Judeërs, die, arm en weerloos, nog geplunderd werden door de in de woestijn wonende Arabieren en zich nauwelijks brood, d.i. het noodzakelijkste levensonderhoud, konden aanschaffen.</note>.</verse>

<verse osisID="Lam.510."> Onze huid is als een oven verbrand vanwege de vlagen des hongers<note n="2472">Hebr.: ‘vanwege den gloed des hongers’, die de huid deed gloeien van koortshitte.</note>.</verse>

<verse osisID="Lam.511."> Vrouwen in Sion hebben zij<note n="2473">De bandelooze krijgers van het Chaldeeuwsche leger na de inneming van Jerusalem.</note> onteerd en jonkvrouwen in de steden van Juda.</verse>

<verse osisID="Lam.512."> Vorsten werden door hunne hand opgehangen, het aangezicht der grijsaards ontzagen zij niet<note n="2474">Wellicht zijn de Jer. XXXIX 6 gedoode vorsten bedoeld, wier lijken aan palen werden opgehangen naar de wijze der Hebreërs; zie Deut. XXI 22, 23; vgl. I Reg. XXXI 10. Volgens anderen geschiedde dit onmiddellijk na de inneming der stad door de wreede overwinnaars. Zie IV 16 en vgl. Lev. XIX 32, waar facies senum naar den zin vertaald is door personam senis, den persoon des grijsaards.</note>.</verse>

<verse osisID="Lam.513."> Jongelingen misbruikten zij ontuchtig, en knapen stortten neder onder het hout<note n="2475">Hebr.: ‘Jongelingen laten zij den molen dragen’; zie Exod. XI noot 6; Is. XLVII 2. Dit was het werk der slaven, evenals het torsen van zware vrachten met hout boven de krachten der knapen. De H. Hiër. nam de uitdrukking ‘den molen dragen en draaien’ in overdrachtelijken zin evenals Job XXXI 10. Hier echter blijkens het tweede verslid minder juist.</note>.</verse>

<verse osisID="Lam.514."> De oudsten zijn verdwenen van de poorten<note n="2476">Van de pleinen bij de stadspoorten, waar de oudsten recht spraken en de jongelingen zich door zang en muziek vermaakten. Zie Jer. VII 34; XVI 9.</note>, de jongelingen uit het koor der psalmzangers.</verse>

<verse osisID="Lam.515."> Vervlogen is de vreugde van ons hart, in rouw verkeerd is onze rondzang.</verse>

<verse osisID="Lam.516."> Gevallen is de kroon van ons hoofd<note n="2477">Al wat aan Juda tot eer strekte, vooral het koningschap en de tempel. Vgl. Jer. XIII 18.</note>; wee ons, omdat wij gezondigd hebben!</verse>

<verse osisID="Lam.517."> Daarom werd ons hart diep bedroefd, daarom zijn onze oogen verduisterd<note n="2478">Verduisterd door het weenen; I 22; II 11.</note>!</verse>

<verse osisID="Lam.518."> Om den berg Sion, omdat hij verwoest is, vossen loopen daarop rond<note n="2479">Omdat de tempel en het paleis op Sion zijn neergehaald; tot bewijs der verwoesting en der verlatenheid dier eenmaal zoo drukke en heilige plaats loopen thans vossen, volgens anderen jakhalzen, daarop rond.</note>!</verse>

<verse osisID="Lam.519."> Maar Gij, o Heer, Gij blijft in eeuwigheid, uw troon van geslacht tot geslacht<note n="2480">Al is Gods troon op Sion vernietigd, zoo blijft Gods troon in den hemel in alle eeuwigheid (vgl. Ps. CI 13); als de eeuwige God zal Hij, krachtens zijne belofte aan David (II Reg. VII 14 volg.), zijn Rijk op Sion eenmaal herstellen.</note>!</verse>

<verse osisID="Lam.520."> Waarom zoudt Gij ons voor immer vergeten, ons verlaten in lengte van dagen<note n="2481">Dit toch zou strijden met de in noot 18 vermelde belofte.</note>?</verse>

<verse osisID="Lam.521."> Bekeer ons tot u, o Heer, en wij zullen ons bekeeren; vernieuw onze dagen als in den beginne<note n="2482">Zie Jer. XXXI 18. Bekeering en herstelling zijn beide het werk van Gods voorkomende genade, waarmede echter Israël moet samenwerken. Vernieuw enz., d.i. maak ons weder als voorheen, toen wij in uwe vriendschap leefden. Vgl. Is. I 26; Jer. XXX 20; Mich. VII 14.</note>.</verse>

<verse osisID="Lam.522."> Doch verworpen hebt Gij ons en verstooten, verbolgen zijt Gij tegen ons uitermate<note n="2483">Hebr.: ‘Of hebt Gij ons geheel verstooten, zijt Gij op ons verbolgen tot het uiterste?’ Zie op Jer. XIV 19. - In vele handschriften en uitgaven der Hebr. Bijbels wordt v. 21 hier herhaald, opdat het slot een woord van troost zou zijn.</note>!</verse>


</chapter>
</div>
<div canonical="true" osisID="Bar" type="book">
		<title short="Baruch" type="main">De Profetie van Baruch</title>
		<title>Inleiding</title>
<p><hi type="bold">O</hi>nder den titel ‘<hi type="bold">de Profetie van Baruch</hi>’ is in de Vulgaat met de eigenlijke Profetie van Baruch (I-V) de Brief van Jeremias (VI) samengevat. In de Septuagint volgt op de Profetie van Jeremias eerst Baruch, dan de Klaagliederen en daarna de Brief van Jeremias. Daar de Hebreeuwsche tekst van Baruch is verloren gegaan, geldt de Septuagint voor grondtekst; want deze alléén is onmiddellijk uit het Hebreeuwsch, terwijl de overige bekende vertalingen van haar afhangen. Er zijn twee Latijnsche overzettingen der Septuagintvertaling: de ééne, in onze Vulgaat uit de Itala overgenomen, geeft woordelijk getrouw, niet zelden met opoffering van het Latijnsche taaleigen, de Septuagint weder; de andere, aan het Latijnsche spraakgebruik meer getrouw, is vermoedelijk eene volgens de Grieksche handschriften verbeterde uitgave der eerste Latijnsche vertaling.</p>
<p>Dat Baruch oorspronkelijk in het Hebreeuwsch werd geschreven, is reeds waarschijnlijk om de menigvuldige hebraïsmen (zie de aanteekeningen op I 1, 3, 4, 9, 10, 15, 22; II 3, 4, 8, 9, 15, 17, 25; III 1, 4, 8 enz.). Origenes moet nog den Hebreeuwschen tekst voor zijne Hexapla benuttigd hebben, zooals blijkt uit het bestaan van een hexaplarischen Griekschen tekst met de gewone <hi type="italic">obeli</hi> en <hi type="italic">lemnisci</hi> in den Codex Chisianus, en uit de randnoten in het Milaneesche handschrift van den Syrus hexaplaris, die tot driemaal toe aangeven, dat een of ander ‘in het Hebreeuwsch ontbreekt’.</p>
<p>De Profetie van Baruch bevat twee deelen, die een innig samenhangend geheel vormen. Na eene historische inleiding (I 1-14) volgt eene schuldbelijdenis van het gansche volk met een gebed om ontferming (I 15 - III 8); verder eene troostrede, waarin aan het afgedwaalde volk de weg des heils getoond wordt in eene lofrede op de ware wijsheid (III 9 - V 9).</p>
<p>Baruch, volgens het opschrift (I 1) de schrijver der Profetie (vgl. Jer. XXXII 12 volg.; XXXVI; XLV), was met Jeremias naar Egypte gekomen (Jer. XLIII 1-7) en van daar, wellicht op bevel van Jeremias, naar Chaldea getogen (zie Bar. I 1, 3).</p>
<p>De <hi type="italic">Brief van Jeremias</hi> was blijkens zijne inleiding (VI 1-6) bestemd om de in ballingschap heentrekkende Judeërs tegen de afgoderij te waarschuwen, gelijk tevens het uitvoerig betoog over de nietigheid der afgoden (v. 7-72) aantoont. Ook de Brief is oorspronkelijk in het Hebreeuwsch geschreven, doch alleen in de Septuagintvertaling en in de uit haar afstammende overzettingen bewaard gebleven. Wel bevat het Grieksch van den Brief minder hebraïsmen dan dat van Baruch; dit echter bewijst alleen, dat een ander, die meer in het Grieksch ervaren was, hem vertaald heeft. Doch ook hier wijzen de eenvoudige zinbouw en de evenredigheid der versleden op een Hebreeuwschen grondtekst. Daarbij komen spraakkunstige onregelmatigheden, welke hare herkomst uit het Hebreeuwsch verraden. Wat echter beslissend is: de schrijver van den Brief is naar luid van het opschrift de profeet Jeremias.</p>
<p>Dewijl noch Baruch noch de Brief in den zoogenaamden Joodschen Canon voorkomen, worden zij buiten de Kerk tot de apocriefe boeken gerekend. Dit echter is met de oudste overlevering in strijd. Reeds Daniël toonde de schuldbelijdenis van Baruch te kennen; vgl. Dan. IX 7 volg. met Bar. I 15 volg.; Dan. IX 15 met Bar. II 11. Judas de Machabeër en het Sanhedrin van Jerusalem beriepen zich in hun schrijven aan de Alexandrijnsche Joden op den Brief van Jeremias; zie II Mach. II 1, 2. Beide geschriften, Baruch en de Brief, werden opgenomen in de Septuagintvertaling en derhalve tot den Alexandrijnschen Canon gerekend. De H. Epiphanius (haer. VIII 6) telt Baruch en den Brief onder de geschriften, welke ‘door God aan de Joden gegeven zijn’. En voor een vroeger tijdperk leeren de <hi type="italic">Constitutiones Apostolicae</hi> (V 20), dat Baruch jaarlijks (op den Grooten Verzoendag) met de Klaagliederen in de Synagoog werd voorgelezen. Origenes (in Ps. I; Euseb. H.E. VI 19) rekende den Brief van Jeremias - en hieronder is Baruch begrepen - tot de Boeken van den Joodschen Canon. Onder de Vaders der vijf eerste eeuwen worden er meer dan dertig geteld, die Bar. III 36-38 of op naam van Baruch, of wel van Jeremias, tot wien Baruch dikwerf gerekend werd, of zonder naam van den schrijver als heilige schrift aanhalen. Hoewel de Brief van Jeremias zich om zijnen inhoud minder leende tot kerkelijk gebruik, wordt hij toch door Tertullianus (Scorp. c. Gnost. 8) en door den H. Cyprianus (de orat. domin. 5) als gezaghebbend gebezigd. Geen wonder derhalve, dat die oude en immer voortlevende overlevering door het hoogste gezag der Kerk in het H. Concilie van Trente is bekrachtigd en beide geschriften goddelijk en canoniek verklaard zijn.</p>
<chapter osisID="Bar.1"> 

 

<title>Hoofdstuk I.</title><p>Opschrift en historische inleiding (v. 1-14). Schuldbelijdenis (v. 15-22).</p>
<verse osisID="Bar.1.1"><hi type="bold">E</hi>N dit zijn de woorden van het boek, welke Baruch, de zoon van Nerias, den zoon van Maäsias, den zoon van Sedecias, den zoon van Sedeï, den zoon van Helcias, geschreven heeft in Babylonië<note n="2484">Naar Hebreeuwsche wijze begint het boek, gelijk Exod., Jos., Jud., I Sam., I Reg., Ez., Jon., met het voegwoord en. - De woorden van het boek is eene Hebr. zegswijze; zie Jer. XXXVI 32. Zie verder Jer. XXXII 12 voor de geslachtslijst van Baruch, die hier drie geslachten hooger wordt opgevoerd. Voor Sedeï heeft het Grieksch Hasadioe (vgl. I Par. III 20 Vuig. ‘Hasadias’). De woorden in Babylonië verbindt men beter met v. 2, 3, waar de schrijver begint te verhalen, wanneer en bij welke gelegenheid dit boek in Babylonië aan de ballingen werd voorgelezen.</note>.</verse>

<verse osisID="Bar.1.2"> In het vijfde jaar, den zevenden dag der maand, ten tijde dat de Chaldeën Jerusalem ingenomen en het met vuur verbrand hadden,</verse>

<verse osisID="Bar.1.3"> toen las Baruch de woorden van dit boek<note n="2485">Welke maand in v. 2 bedoeld is, wordt nader bepaald door ten tijde dat enz. Baruch las zijn geschrift voor in het vijfde jaar op denzelfden dag en in dezelfde maand, waarop de Chaldeën het veroverde Jerusalem in asch hadden gelegd, te weten (zie IV Reg. XXV 8) op den zevenden (Jer. LII 12 ‘op den tienden’) dag der ‘vijfde maand’. Volgens Zach. VII 3, 5 werd deze gedenkdag met een plechtig vasten gevierd.</note> ten aanhooren van Jechonias, den zoon van Joakim, den koning van Juda<note n="2486">Ten aanhooren, eigenlijk ‘voor de ooren’, is eene Hebr. zegswijze (zie Jer. XXXVI 13). Jechonias was in ‘het kerkerhuis’ (Jer. LII 31) niet van alle verkeer met zijn volk uitgesloten; hij werd daarom wellicht minder streng behandeld, omdat hij zich vrijwillig aan de Chaldeën had overgegeven (zie IV Reg. XXIV 12); bovendien was hij toen (in 583) reeds het vijftiende jaar (van 598) in ballingschap en zal hem allengs meer vrijheid zijn toegestaan; want de Chaldeën waren meer toegeeflijk geworden (zie v. 8), omdat de ballingen kalm in hun lot berustten; zie v. 11, 12. Sedecias, de andere koning, die in ballingschap was, wordt niet genoemd; waarschijnlijk was hij, ten gevolge wellicht der gruwzame mishandeling (zie Jer. LII 10, 11), reeds spoedig gestorven of om zijne herhaalde oproerigheid strenger gestraft en afgezonderd.</note>, en ten aanhooren van het gansche volk, dat om het boek<note n="2487">Tot het aanhooren der voorlezing.</note> was samengekomen,</verse> 


<verse osisID="Bar.1.4"> en ten aanhooren van de machtigen, van de zonen der koningen<note n="2488">De machtigen zijn de krijgsoversten, die eveneens I Par. XXVIII 1 en XXIX 24 naast de zonen der koningen, d.i. de vorsten van het koninklijk huis, genoemd worden.</note>, en ten aanhooren van de oudsten en ten aanhooren van het volk, van den kleinste tot den grootste<note n="2489">Van het volk, dat naar v. 3 hiertoe was samengekomen, van den kleinste enz., eene Hebr. zegswijze, zie Jer. VI 13; XXXI 34 enz.</note> van allen, die in Babylonië woonden aan de rivier Sodi<note n="2490">Septuag.: ‘die in Babylon (de hoofdstad) woonden aan de rivier Soed’, vermoedelijk eene zijrivier of een kanaal, dat in of nabij Babel in den Euphraat viel.</note>.</verse>

<verse osisID="Bar.1.5"> En bij het aanhooren weenden zij, en zij vastten en baden voor het aangezicht des Heeren.</verse>

<verse osisID="Bar.1.6"> En zij verzamelden geld, volgens hetgeen ieders hand vermocht,</verse>

<verse osisID="Bar.1.7"> en zonden het naar Jerusalem aan den priester Joakim, den zoon van Helcias, den zoon van Salom, en aan de priesters<note n="2491">Joakim, als de priester van de overige priesters onderscheiden, was waarschijnlijk van hoogepriesterlijke afkomst (vgl. I Par. VI 13 en I Esdr. VII 1, 2) en bekleedde wellicht onder hen een aanzienlijk ambt; zie Jer. LII 24. De hoogepriester Josedec (zie I Par. VI 15) was in de ballingschap.</note> en aan al het volk, zoovelen zich bij hem bevonden te Jerusalem<note n="2492">In het verwoeste Jerusalem hadden zich eenige van de aanzienlijke achtergeblevenen neergezet bij de arme inwoners, die er waren achtergelaten; zie Jer. LII 13 met noot 9. Op de plaats van het vroegere heiligdom werden reeds spoedig onbloedige offers (zie Jer. XLI 5), weldra zelfs ‘brandoffers’ (v. 10), opgedragen.</note>,</verse>

<verse osisID="Bar.1.8"> toen hij<note n="2493">De h. schrijver gaat zeggen, bij welke gelegenheid zij het geld van v. 6 ‘naar Jerusalem zonden’ (v. 7): toen hij, te weten Baruch zelf, de vaten enz.</note> de vaten van den tempel des Heeren ontving, die uit den tempel waren weggenomen, om ze naar het land Juda terug te brengen, den tienden dag der maand Sivan<note n="2494">De maand Sivan is de derde maand, ongeveer Mei-Juni (vgl. Esth. VIII 9). Zeker is het, dat Baruch niet aanstonds na het ontvangen der tempelvaten vertrok, daar hij nog in de vijfde maand te Babylon was; zie noot 2. Volgens den anderen Lat. tekst, waarin de dag niet genoemd wordt, bracht niet Baruch zelf het geld en de heilige vaten weg, maar zonden de ballingen gezanten ‘om (met het geld) de vaten van het huis des Heeren mede te nemen’.</note> - de zilveren vaten, die Sedecias, de zoon van Josias, de koning van Juda, gemaakt had,</verse>

<verse osisID="Bar.1.9"> nadat Nabuchodonosor, de koning van Babylon, Jechonias en de vorsten en al de machtigen en het volk des lands van Jerusalem weggenomen en hen gevankelijk naar Babylon gevoerd had<note n="2495">De Chaldeën hadden te gelijk met Jechonias ook de gouden heilige vaten van Salomon medegevoerd (zie IV Reg. XXIV 13; II Par. XXXVI 10; vgl. Jer. XXVII 16, 18; XXVIII 3). Hier vinden wij vermeld, dat Sedecias andere zilveren vaten had laten maken, welke bij de laatste verovering van Jerusalem eveneens buitgemaakt, thans door de Chaldeën waren teruggegeven (v. 8). Zie verder Jer. XXIV 1; IV Reg. XXIV 14 voor deze wegvoering van Jechonias en de zijnen. In plaats van cunctos potentes, al de machtigen, heeft de Septuag.: ‘de desmôtas (gevangenen) en de machtigen’. Zie Jer. XXIV 1, waar de Septuag. het Hebr. ‘masgeer’ (Vulg. inclusor, inzetter) eveneens vertaalde met desmôtas. De andere Latijnsche vertaling heeft hiervoor vinctos (geboeiden), waarvoor wellicht bij vergissing hier cunctos is geschreven.</note>.</verse>

<verse osisID="Bar.1.10"> En zij zeiden<note n="2496">Zij zeiden in den thans volgenden brief, dien de ballingen naar Jerusalem medegaven.</note>: Zie, wij zenden u geld; koopt daarvoor brandoffers en wierook, en bereidt spijsoffers, en brengt offeranden voor de zonde op het altaar van den Heer, onzen God<note n="2497">De Septuagint voegt brandoffers ‘en voor de zonde’, d.i. en zondoffers, bijeen. Manna, in de Vulg. uit de Septuag. onvertaald overgenomen, is eene foutieve spelling van het Hebr. ‘mincha’, dat spijsoffer beteekent; zie Mal. I noot 11. Het altaar was op de plaats van het vroegere brandofferaltaar opgericht.</note>,</verse>

<verse osisID="Bar.1.11"> en bidt voor het leven van Nabuchodonosor, den koning van Babylon, en voor het leven van Balthasar, zijnen zoon, opdat hunne dagen als de dagen des hemels mogen zijn op de aarde<note n="2498">En bidt om een lang leven, langdurig als de dagen des hemels, eene hyperbolische vergelijking. Den zoon van Nabuchodonosor met name Balthasar mag men niet verwarren met den veel jongeren Baltassar van Dan. V 1. Mogelijk is hij dezelfde als Nabuchodonosor's zoon en opvolger Evilmerodach (vgl. Jer. LII 31), zoodat Balthasar of eene schrijffout is of een tweede naam van dezen koning. Men kan echter ook veronderstellen, dat hij de eerstgeborene was en nog tijdens het leven van zijn vader is gestorven. Althans in een Babylonischen tekst is er sprake van een zoon van Nabuchodonosor, met name ‘Marduk-sjuma-ussur’ (d.i. de god Marduk bescherme zijnen naam). Daar Marduk ook Bel heette, kan men dien naam verwisselen met ‘Bel-sjuma-ussur’, wat veel overeenkomt met het Hebr. ‘Bel-sjassar’ of Balthasar; zie op Dan. V 1.</note>,</verse>

<verse osisID="Bar.1.12"> en opdat de Heer ons kracht geve en onze oogen verlichte<note n="2499">Kracht om de straf der ballingschap met gelatenheid te dragen; onze oogen verlichte, d.i. ons verkwikke en sterke in ons leed; zie I Reg. XIV 29.</note>, ten einde wij leven onder de schaduw<note n="2500">Onder de bescherming; zie Thren. IV 20; Ezech. XXXI 6.</note> van Nabuchodonosor, den koning van Babylon, en onder de schaduw van Balthasar, zijnen zoon, en wij hen vele dagen dienen<note n="2501">Hen dienen, niet andere, hardere meesters, en vele dagen, zoolang die vreemde heerschappij volgens Gods beschikking zal duren.</note> en genade vinden voor hun aangezicht.</verse> 


<verse osisID="Bar.1.13"> Bidt ook voor ons tot den Heer, onzen God; want wij hebben gezondigd tegen den Heer, onzen God, en zijne gramschap is niet afgewend van ons tot op den huidigen dag.</verse>

<verse osisID="Bar.1.14"> En leest dit boek, dat wij u zenden om in den tempel des Heeren te worden voorgelezen op den feestdag en op een geschikten dag<note n="2502">Een bepaalde feestdag schijnt bedoeld, misschien het Loofhuttenfeest, dat van den vijftienden dag der zevende maand gedurende acht dagen gevierd werd (Lev. XXIII 34-43; Deut. XVI 13-15) met eene plechtige feestverzameling op den eersten en den achtsten dag; hierop ziet waarschijnlijk het volgende in de Septuag.: ‘en op de dagen kairoe’, wat de vertaling schijnt van de Hebreeuwsche uitdrukking: ‘op de dagen der bijeenkomst’; zie Lev. XXIII 2, 4.</note>.</verse>

<verse osisID="Bar.1.15"> En gij zult zeggen<note n="2503">Hier volgt nu de Profetie van Baruch, die de ballingen bij hunnen brief voegden, om gelijk bij hen (v. 3) ook te Jerusalem te worden voorgelezen. De profetie begint met eene schuldbelijdenis (I 15 - II 10). De aanhef daarvan v. 15-20a wordt in Dan. IX 7-11 herhaald, want zij had bij de ballingen een diepen indruk achtergelaten. - In de oude Latijnsche vertaling wordt de Profetie van Baruch duidelijker ingeleid met de woorden: ‘En toen zij dit (boek) ontvangen hadden, lazen zij het voor; en daarin was geschreven als volgt’.</note>: Der Heer, onzen God, is de gerechtigheid; ons echter beschaming van ons aangezicht<note n="2504">De zin is: God handelt rechtvaardig, op ons echter komt de verdiende smaad en schande, welke thans ons deel is. De volgende uitdrukkingen gelijk het is ten huidigen dage en (Septuag.) ‘de manschap van Juda’, alsook de opsomming in v. 16 zijn aan Jeremias, den meester van Baruch, eigen. Vgl. Jer. IV 4, 9; VIII 1; XI 2, 5, 9 enz. Evenals Jer. XV 4 en Thren. V 7 vermeldt Baruch de schuld der vaderen.</note>, gelijk het is ten huidigen dage met geheel Juda en met de bewoners van Jerusalem,</verse>

<verse osisID="Bar.1.16"> met onze koningen en onze vorsten en onze priesters en onze profeten en onze vaderen.</verse>

<verse osisID="Bar.1.17"> Wij hebben gezondigd voor den Heer, onzen God<note n="2505">Wat hier in v. 17 nog volgt, staat niet in den Griekschen tekst, die ook in v. 18 en 19 beknopter is.</note>, en wij hebben niet gehoorzaamd en zijn trouweloos geweest jegens Hem,</verse>

<verse osisID="Bar.1.18"> en wij zijn Hem niet onderdanig geweest en hebben niet gehoord naar de stem van den Heer, onzen God, om te wandelen in zijne geboden, die Hij ons gegeven heeft.</verse>

<verse osisID="Bar.1.19"> Van den dag af, waarop Hij onze vaderen heeft uitgevoerd uit het land Egypte, tot op dezen dag<note n="2506">Zie Jer. VII 25; XI 7.</note> waren wij ongehoorzaam aan den Heer, onzen God, en lichtzinnig zijn wij afgeweken om niet te hooren naar zijne stem.</verse>

<verse osisID="Bar.1.20"> Zoo kleefden ons vele onheilen aan<note n="2507">Zie Jer. XLII 16. Onheilen, waaraan wij niet konden ontkomen.</note> en de vervloekingen, welke de Heer had gelast aan Moses, zijnen dienstknecht<note n="2508">Zie Lev. XXVI; Deut. XXVIII. Het volgende die enz. wijst op de ondankbaarheid der weerspannigen.</note>, die onze vaderen heeft uitgevoerd uit het land Egypte om ons een land te geven, dat overvloeit van melk en honig, - gelijk het is ten huidigen dage<note n="2509">Deze woorden behooren bij den hoofdzin. Thans ondervinden wij die onheilen en vervloekingen.</note>.</verse>

<verse osisID="Bar.1.21"> En wij hoorden niet naar de stem van den Heer, onzen God, volgens al de woorden der profeten, die Hij gezonden heeft tot ons<note n="2510">En, ondanks die straffen, hoorden wij niet, hoewel God niet ophield te vermanen door de profeten. Zie Jer. VII 24; XI 8 enz.</note>;</verse>

<verse osisID="Bar.1.22"> en wij gingen heen, een iegelijk naar de gezindheid van ons boos hart, om vreemde goden te dienen<note n="2511">Operari is de letterlijke vertaling van het Gr. ergadzesthai, dat in den Griekschen tekst van Jeremias het Hebr. abad, d.i. dienen, teruggeeft. Zie b.v. Septuag. Jer. XXXIV 5. Zie verder Jer. XI 8; XIII 10 dezelfde uitdrukkingen.</note>, kwaad doende voor de oogen van den Heer, onzen God<note n="2512">Vgl. Jer. XVIII 10; XXXII 30.</note>.</verse>

</chapter>


<chapter osisID="Bar.2">
 

<title>Hoofdstuk II.</title><p>Vervolg der schuldbelijdenis (v. 1-10). Gebed om barmhartigheid en om vervulling der belofte (v. 11-35).</p>


<verse osisID="Bar.2.1"> Daarom heeft de Heer, onze God, zijn woord gestand gedaan, hetwelk hij gesproken heeft aangaande ons en aangaande onze rechters, die Israël gericht hebben, en aangaande onze koningen en aangaande onze vorsten en aangaande geheel Israël en Juda<note n="2513">Daarom ziet terug op I 21, 22, en drukt de zakelijke beteekenis uit van het Hebreeuwsche voegwoord, dat de Septuag. hier letterlijk ‘en’ vertaalt. Gesproken door zijne profeten, die de overheid en het volk (Septuag.: ‘de manschap van Israël en Juda’, zie I noot 21) zonder ophouden waarschuwden voor de in Lev. XXVI en Deut. XXVIII aangekondigde rampen. - De twee eerste verzen zijn in Dan. IX 12-13 herhaald.</note>,</verse> 


<verse osisID="Bar.2.2"> dat de Heer over ons groote onheilen zou brengen, welke onder den hemel niet geschied zijn, zooals zij zijn overkomen aan Jerusalem, naar hetgeen in de wet van Moses geschreven staat:</verse>

<verse osisID="Bar.2.3"> dat een ieder het vleesch zijns zoons en het vleesch zijner dochter zou eten<note n="2514">De Septuag. heeft de Hebr. uitdrukking: ‘dat wij eten zouden, een ieder het vleesch van zijnen zoon en een ieder’ enz. De bedreiging van Lev. XXVI 29 en Deut. XXVIII 53 (zie Jer. XIX 9; Ez. V 9, 10) was dan werkelijk in vervulling gegaan, waarschijnlijk tijdens de laatste belegering van Jerusalem; zie Thren. II 20; IV 10. Vgl. IV Reg. VI 28, 29.</note>!</verse>

<verse osisID="Bar.2.4"> En hij gaf hen prijs aan de hand van alle koningen, die rondom ons zijn<note n="2515">Aan Syriërs, Moabieten, Edomieten enz.; vgl. IV Reg. XXIV 2.</note>, tot beschimping en tot verwoesting<note n="2516">Gelijk Jeremias (XVIII 16; XIX 8) had aangekondigd. Tot verwoesting is de letterlijke vertaling van het Grieksche eis abaton. Ditzelfde heeft de Septuag. Jer. XLIX 18, waarvoor het Hebr. (zie Vulg. XLII 18) tot vloek heeft, dat ook hier beter past. Vgl. de bedreiging in Deut. XXVIII 37.</note> onder al de volken, onder welke de Heer ons verstrooid heeft.</verse>

<verse osisID="Bar.2.5"> En wij zijn onder en niet boven gekomen<note n="2517">d.i. Wij zijn ten diepste vernederd; zie Deut. XXVIII 13, 43 dezelfde uitdrukking. Zie verder Jer. VII 24.</note>, omdat wij gezondigd hebben tegen den Heer, onzen God, geen gehoor gevend aan zijne stem.</verse>

<verse osisID="Bar.2.6"> Den Heer, onzen God, is de gerechtigheid; ons echter en onzen vaderen beschaming des aangezichts, gelijk het is ten huidigen dage.</verse>

<verse osisID="Bar.2.7"> Want de Heer heeft over ons al die onheilen gesproken, welke gekomen zijn over ons<note n="2518">Wat van hier af tot v. 17 volgt, keert Dan. IX 13-19 grootendeels terug.</note>.</verse>

<verse osisID="Bar.2.8"> En wij hebben het aangezicht van den Heer, onzen God, niet verbeden<note n="2519">Zie Zach. VII noot 2 de verklaring dezer Hebr. uitdrukking. Het zinverband met v. 7 is: En, ondanks die strafbedreiging, hebben wij enz.</note>, door terug te keeren, een ieder onzer, van onze zeer booze wegen.</verse>

<verse osisID="Bar.2.9"> En de Heer waakte over de onheilen<note n="2520">Weder eene Hebr. uitdrukking; zie op Jer. I 12. God was als 't ware bezorgd, om al dat onheil en elk der aangekondigde rampen over ons te doen komen.</note> en bracht ze over ons; want rechtvaardig is de Heer in al zijne werken, die Hij over ons geboden heeft<note n="2521">Deze werken Gods zijn de straffen, die Hij op ons liet neerkomen, omdat (v. 10 en) wij niet hoorden enz.</note>;</verse>

<verse osisID="Bar.2.10"> en wij hoorden niet naar zijne stem om te wandelen in de geboden des Heeren, welke Hij gegeven heeft voor ons aangezicht.</verse>

<verse osisID="Bar.2.11"> En nu<note n="2522">Hier begint het gebed van den profeet om ontferming, steunend op Gods beloften.</note>, Heer, God van Israël, die uw volk hebt uitgevoerd uit het land Egypte met machtige hand en met teekenen en met wonderen en met uwe groote kracht en met hooggeheven arm, en U eenen naam gemaakt hebt, gelijk het is ten huidigen dage<note n="2523">Eene navolging van Jer. XXXII 20, 21; vgl. Deut. XXVI 8.</note>:</verse>

<verse osisID="Bar.2.12"> wij hebben gezondigd, wij hebben goddeloos gehandeld, wij hebben onrecht gepleegd, o Heer, onze God, bij al uwe gerechte werken<note n="2524">Men kan ook vertalen: ‘ondanks of tegen al uwe bevelen’, want in dien zin komt justitiae (zie b.v. Ps. XVII 23) niet zelden voor; vgl. Dan. IX 5. Doch beter voegt men, evenals Dan. IX 16 (Hebr.), deze woorden bij v. 13: ‘Naar al uwe gerechte werken’, d.i. overeenkomstig uwe vroegere gunstbewijzen, moge uwe gramschap enz. Wij toch zijn weinigen overgebleven en zonder uwe ontferming zullen wij geheel en al omkomen.</note>!</verse>

<verse osisID="Bar.2.13"> Moge uwe gramschap zich van ons afwenden, want weinigen zijn wij overgebleven onder de volken, werwaarts Gij ons verstrooid hebt!</verse>

<verse osisID="Bar.2.14"> Verhoor, o Heer, onze gebeden en onze smeekingen, en leid ons uit om uwentwil; en geef, dat wij genade mogen vinden voor het aangezicht dergenen, die ons hebben weggevoerd<note n="2525">Verlos ons uit Babylon om uwentwil; zie v. 15 en vgl. Is. XLVIII 11, noot 12 en Jer. XIV 7. Zoolang echter de ballingschap duren moet, geve God, dat wij genadig door de Chaldeën worden behandeld.</note>,</verse>

<verse osisID="Bar.2.15"> opdat de gansche aarde wete, dat Gij, de Heer, onze God zijt en dat uw naam is uitgeroepen over Israël en over zijn geslacht<note n="2526">Opdat uit de zichtbare bescherming, door U aan het U toegewijde volk verleend, de gansche aarde enz. Uw naam is uitgeroepen over Israël is de gewone Hebreeuwsche uitdrukkingom te beteekenen, dat Israël op bijzondere wijze aan God is toegewijd; zie Jer. VII 11; XIV 9.</note>!</verse>

<verse osisID="Bar.2.16"> Zie neder, o Heer, uit uwe heilige woning op ons<note n="2527">Hoewel de tempel verwoest was, bleef toch Sion Gods woning, de plaats, die Hij had uitverkoren als den troon zijner genade; zie Ps. LXXIII 2; LXXV 3; vgl. III Reg. VIII 29; IX 3. Daarom bad ook Daniël (VI 10) met het gelaat naar Sion gekeerd. Anderen echter verstaan dit van Gods woning in den hemel evenals Deut. XXVI 15.</note> en neig uw oor en verhoor ons!</verse> 


<verse osisID="Bar.2.17"> Open uwe oogen en zie! Want niet de dooden, die in de onderwereld zijn, wier geest is weggenomen uit hun binnenste, geven lof en gerechtigheid aan den Heer<note n="2528">Dezelfde gedachte als Ps. VI 6, zie noot 6 aldaar; vgl. Is. XXXVIII 18, 19. Gerechtigheid geven aan den Heer beteekent in dit zinverband: Hem als den gerechten en heiligen God op aarde loven en prediken (zie v. 15), wat de dooden niet meer kunnen.</note>.</verse>

<verse osisID="Bar.2.18"> Maar de ziel, die bedroefd is over de grootheid des onheils<note n="2529">Over den ondergang van volk en rijk; vgl. Is. LXI 3; Soph. III 18 Hebr. De profeet beschrijft den waren boetvaardige, die, onder de straffen gedrukt, zich vernedert en vurig hoopt en verlangt naar de herstelling.</note> en gebogen en krachteloos gaat, en de versmachtende oogen en de hongerige ziel, zij geeft U, den Heer, lof en gerechtigheid!</verse>

<verse osisID="Bar.2.19"> Want niet naar de gerechte werken onzer vaderen storten wij gebeden en smeeken wij om ontferming voor uw aangezicht<note n="2530">Naar de Septuag.: ‘niet op (daarop steunende) de gerechte werken van onze vaderen en van onze koningen storten wij het smeekgebed voor uw aangezicht’ (zie Dan. IX 18). Het Gr. ‘eleos’, dat eigenlijk ontferming beteekent, is meermalen de vertaling van het Hebr. ‘techinna’, d.i. smeekgebed (b.v. Jer. XXXVI 7; XXXVII 19; XXXVIII 26; XLII 2).</note>, o Heer, onze God;</verse>

<verse osisID="Bar.2.20"> maar omdat Gij uwe gramschap en uwen toorn gezonden hebt over ons, gelijk Gij gesproken hebt door de bediening van uwe dienstknechten, de profeten<note n="2531">De zin der Vulgaat is: wij vragen U om erbarming, omdat wij onder de slagen van uwen toorn niet weten, waar anders hulp in den nood te vinden. Doch sed, maar, staat niet in de Grieksche, de Syr. en de oude Lat. vertalingen, zoodat de zin is: wij storten onze gebeden, omdat wij rechtvaardig gestraft worden, overeenkomstig de bedreigingen der profeten.</note>, zeggende:</verse>

<verse osisID="Bar.2.21"> Aldus zegt de Heer: Buigt uwen schouder en uwen nek, en dient den koning van Babylon; en gij zult in het land blijven, dat Ik heb gegeven aan uwe vaderen<note n="2532">Bijna woordelijk ontleend aan Jer. XXVII 11, 12. Opera facere en in v. 22, 24 operari is de slaafsche vertaling van het Gr. ergadzesthai, zie I noot 28.</note>.</verse>

<verse osisID="Bar.2.22"> Bijaldien gij echter niet hoort naar de stem van den Heer, uwen God, om den koning van Babylon te dienen, zal Ik u doen verdwijnen uit de steden van Juda en van de pleinen van Jerusalem<note n="2533">Zie Jer. VII 34 en XXV 10.</note>,</verse>

<verse osisID="Bar.2.23"> en Ik zal van u wegnemen de stem der vreugde en de stem der blijdschap en de stem des bruidegoms en de stem der bruid, en geheel het land zal zonder spoor van bewoners worden<note n="2534">Sine vestigio, in het Gr.: ‘eis abaton’; zie noot 4.</note>.</verse>

<verse osisID="Bar.2.24"> En zij hoorden niet naar uwe stem om den koning van Babylon te dienen; en Gij hebt uwe woorden gestand gedaan, welke Gij gesproken hebt door de bediening uwer dienstknechten, de profeten, dat de gebeenten onzer koningen en de gebeenten onzer vaderen zouden weggevoerd worden van hunne plaats<note n="2535">Zie de voorspelling Jer. VIII 1, 2.</note>.</verse>

<verse osisID="Bar.2.25"> En zie, zij zijn weggeworpen in de hitte der zon en in de koude des nachts<note n="2536">Zie Jer. XXXVI 30.</note>; en zij zijn gestorven door de ergste plagen, door den honger en door het zwaard en door de pest<note n="2537">Emissio is de slaafsche vertaling van het Gr. ‘apostolê’, waarmede de Septuag. XXXIX (Vulg. XXXII) 36 het Hebr. ‘deber’, d.i. pest, vertaalt. Zie de voorspelling Jer. XIV 12; XXIV 10.</note>.</verse>

<verse osisID="Bar.2.26"> En Gij hebt den tempel, waarover uw naam is uitgeroepen, gemaakt, gelijk hij is ten huidigen dage, om de ongerechtigheid van het huis van Israël en van het huis van Juda<note n="2538">Zie Jer. VII 14; XXVI 6, 9 de voorspelling aangaande den tempel.</note>.</verse>

<verse osisID="Bar.2.27"> En Gij hebt met ons gedaan, o Heer, onze God, naar al uwe goedheid en naar al deze uwe groote barmhartigheid<note n="2539">God had Israël evenals zoovele andere volken geheel en al kunnen verdelgen; zie Jer. IV 27; V 10.</note>,</verse>

<verse osisID="Bar.2.28"> gelijk Gij gesproken hebt door de bediening van uwen dienstknecht Moses, ten dage waarop Gij hem bevolen hebt uwe wet te schrijven voor de kinderen van Israël,</verse>

<verse osisID="Bar.2.29"> zeggende<note n="2540">Te weten Lev. XXVI 14 volg. Deut. XXVIII 62.</note>: Indien gij niet hoort naar mijne stem, zal deze groote menigte weder worden tot het geringste onder de volken, werwaarts Ik hen verstrooien zal.</verse>

<verse osisID="Bar.2.30"> Want Ik weet, dat het volk naar Mij niet hooren zal; het is toch een hardnekkig volk<note n="2541">Zie Exod. XXXII 9; Jer. VII 26; XVII 23.</note>; en het zal tot inkeer komen in het land zijner gevangenschap<note n="2542">Vgl. Lev. XXVI 40, 42; Deut. IV 30; XXX 1.</note>.</verse>

<verse osisID="Bar.2.31"> En zij zullen weten, dat Ik, de Heer, hun God ben<note n="2543">Vgl. Lev. XXVI 44; Deut. IV 39; XXX 6.</note>; en Ik zal hun een hart geven, en zij zullen verstaan, ooren, en zij zullen hooren<note n="2544">Vgl. Deut. XXIX 4; Jer. V 21; XXIV 7.</note>.</verse>

<verse osisID="Bar.2.32"> En zij zullen Mij loven in het land hunner gevangenschap, en zij zullen mijnen naam indachtig zijn.</verse>

<verse osisID="Bar.2.33"> En zij zullen zich afwenden van hunnen starren rug<note n="2545">Van hunne halsstarrigheid of verstoktheid.</note> en van hunne boosheden; want zij zullen indachtig zijn aan den weg hunner vaderen<note n="2546">d.i. Aan het harde lot, dat hunne vaderen heeft getroffen.</note>, die gezondigd hebben tegen Mij.</verse>

<verse osisID="Bar.2.34"> En Ik zal hen terugroepen naar het land, dat Ik toegezworen heb aan hunne vaderen, Abraham, Isaäc en Jacob, en zij zullen daarover heerschen; en Ik zal hen vermenigvuldigen, en zij zullen niet verminderen<note n="2547">Vgl. Lev. XXVI 42 volg.; Deut. XXX 3-5; Jer. XVI 15; XXX 3, 10, 19.</note>.</verse>

<verse osisID="Bar.2.35"> En Ik zal met hen een ander, eeuwigdurend verbond sluiten, om hun ten God te zijn, en zij zullen Mij ten volk wezen; en Ik zal mijn volk, de kinderen van Israël, niet meer verdrijven uit het land, dat Ik hun gegeven heb<note n="2548">Zie voor het eeuwigdurend verbond, het Nieuwe Verbond van den Messias, Jer. XXXI 31 volg.; XXXII 40.</note>.</verse>

</chapter>


<chapter osisID="Bar.3">
 

<title>Hoofdstuk III.</title>
<p>Slot van het smeekgebed (v. 1-9). Troostrede: de ware wijsheid is door Israël verlaten (v. 10-13); zij is niet te vinden bij de menschen (v. 14-31), doch alleen bij God (v. 32-36), die haar aan Israël schonk (v. 37) en als de persoonlijke Wijsheid onder de menschen verkeert (v. .38</p>


<verse osisID="Bar.3.1"> En nu, almachtige Heer, God van Israël, een beangste ziel en een benauwde geest schreit tot U<note n="2549">Voor almachtige heeft het Grieksch ‘Pantokratôr’, dat in de Septuagint meermalen de verta ling is van het Hebr. ‘Jahve seba oth’, d.i. de Heer der heerscharen. De profeet bemoedigt zich en zijn volk in de ballingschap met dezelfde gedachte als in Ps. L 19 is uitgedrukt.</note>:</verse> 


<verse osisID="Bar.3.2"> Hoor, o Heer, en ontferm U, want Gij zijt een barmhartige God, en ontferm U onzer, want wij hebben voor U gezondigd<note n="2550">Twee beweegredenen tot verhooring: God is barmhartig; wij echter belijden nederig onze schuld.</note>!</verse>

<verse osisID="Bar.3.3"> Want Gij troont voor eeuwig, en wij, zullen wij te gronde gaan voor immer<note n="2551">Zie Thren. V 19, 20; Ps. XXVIII 10. Hij, die als Koning troont in den hemel, kan niet dulden, dat zijn Rijk op aarde vernietigd en zijn eeuwig Verbond verijdeld worden.</note>?</verse>

<verse osisID="Bar.3.4"> Almachtige Heer, God van Israël, aanhoor nu het gebed der dooden van Israël<note n="2552">Die getuchtigd worden, zoodat zij als dooden zijn en als volk werkelijk waren omgekomen; zie v. 11 en vgl. Thren. III 6. Vgl. Is. XLI noot 11; Ez. XXXVII. Het volgende en heeft verklarende beteekenis: te weten der kinderen enz.; want zij moesten boeten ook voor de zonden hunner vaderen. Zie op Thren. V 7 en verder op Bar. I 15, 20.</note> en der kinderen van degenen, die voor U gezondigd hebben en niet hoorden naar de stem van den Heer, hunnen God; en ons kleefden de onheilen aan.</verse>

<verse osisID="Bar.3.5"> Gedenk niet de ongerechtigheden onzer vaderen, maar gedenk uwe hand en uwen naam te dezen tijde<note n="2553">Uwe hand, d.i. uwe zoo dikwerf betoonde macht ter gunste van Israël. Uwen naam, die om den verdrukten staat van uw volk door de heidenen gelasterd wordt. Vgl. II 11, 14 en voor het volg. vers II 17, 32.</note>.</verse>

<verse osisID="Bar.3.6"> Want Gij zijt de Heer, onze God, en wij zullen U loven, o Heer!</verse>

<verse osisID="Bar.3.7"> Want daarom hebt Gij uwe vreeze gegeven in onze harten, ook opdat wij uwen naam zouden aanroepen en U loven in onze gevangenschap; want wij wenden ons af van de ongerechtigheid onzer vaderen, die voor U gezondigd hebben<note n="2554">Duidelijker in het Grieksch: ‘Want daarom (opdat wij U zouden loven, zie 6b) hebt gij de vreeze voor U in ons hart gegeven en (ons verleend) uwen naam aan te roepen. En wij zullen u loven in onze gevangenschap, dewijl wij van onze harten hebben afgewend al de ongerechtigheid’ enz.</note>.</verse>

<verse osisID="Bar.3.8"> En zie, wij zijn heden in onze gevangenschap, waarin Gij ons verstrooid hebt tot smaad en tot vloek en tot zonde<note n="2555">Tot straf der zonde, zoodat wij hierdoor als zondaars openlijk zijn gebrandmerkt. Het Grieksche woord beteekent waarschijnlijk ‘tot schuldbetaling’; vermoedelijk stond er in het Hebr.: ‘en tot woestenij’. Zie overigens Jer. XVIII 16; XIX 8; XXIV 9, waar die smaad enz. voorspeld was.</note>, naar al de ongerechtigheden onzer vaderen, die afgeweken zijn van U, o Heer, onze God!</verse> 


<verse osisID="Bar.3.9"> Hoor, Israël, de geboden des levens, neem ze ter oore, opdat gij wijsheid kennen moogt<note n="2556">Met deze vermaning tot aandacht begint het tweede deel der profetie, waarin gehandeld wordt over de wijsheid, welke in den mensch een afspiegeling is der ongeschapen Wijsheid en bestaat in de kennis en de betrachting der geboden Gods, in geloof, deugd en godsdienstigheid, welke de weg zijn tot het ware leven hier en hiernamaals. Hoezeer Israël deze wijsheid behoeft, toont de profeet (v. 10-12) aan uit den ellendigen toestand, waarin het volk verkeert, omdat het den weg der wijsheid verlaten had.</note>!</verse>

<verse osisID="Bar.3.10"> Waarom, Israël, zijt gij in het land der vijanden?</verse>

<verse osisID="Bar.3.11"> Gij zijt verouderd in een vreemd land, gij zijt verontreinigd met de dooden, gij zijt gerekend bij hen, die afgedaald zijn in de onderwereld<note n="2557">Verouderd van harteleed en jammer, zie Thren. III 4 (volgens de bedreiging van Lev. XXVI 39; Deut. XXVIII 65), niet omdat de ballingschap reeds zoo lang geduurd had. Zoover was het gekomen, dat zij voor verontreinigden gehouden werden evenals de dooden; zie noot 4. Het antwoord volgt in v. 12.</note>!</verse>

<verse osisID="Bar.3.12"> Gij hebt de bron der wijsheid verlaten<note n="2558">Zie Jer. II 13; vgl. Ps. XXXV 10; Eccli. I 5.</note>!</verse>

<verse osisID="Bar.3.13"> Want indien gij den weg van God bewandeld hadt, zoudt gij voorzeker gewoond hebben in eeuwigdurenden vrede<note n="2559">Derhalve is de door God aan Israël voorgeschreven weg de in v. 12 bedoelde ‘wijsheid’, welker ‘bron’ God zelf is. Hij toch spreekt door de Wet en de profeten. De vrucht der wijsheid is de eeuwigdurende vrede, d.w.z. alles wat tot duurzaam heil strekt voor tijd en eeuwigheid.</note>.</verse>

<verse osisID="Bar.3.14"> Leer, waar doorzicht is, waar kracht is, waar verstand is, opdat gij tevens weten moogt, waar lengte des levens is en voedsel, waar licht der oogen is en vrede<note n="2560">De wijsheid wordt hier nader verklaard als doorzicht, d.i. kennis van hetgeen men doen en laten moet, kracht om de hinderpalen op den weg der wijsheid te overwinnen, verstand om te oordeelen en te onderscheiden. Ook de vruchten der wijsheid (zie noot 11) worden uitvoeriger vermeld en zijn, naar den aard van het Oude Verbond, vooral tijdelijke zegeningen (zie Lev. XXVI; Deut. XXVIII): een lang leven (vgl. Exod. XX 12), voedsel voor geest en lichaam, Septuag.: ‘leven’, d.i. voorspoed en welvaart, licht, zie I noot 16, en, wat alles in zich besluit, vrede. Waar Israël die ware wijsheid leeren moet, gaat de profeet nu verklaren: vooreerst niet bij de menschen of door menschelijke hulpmiddelen, want de machtigen en de rijken der aarde hebben haar niet gevonden (v. 15-31).</note>.</verse>

<verse osisID="Bar.3.15"> Wie heeft hare plaats gevonden? En wie is ingegaan in hare schatkamers<note n="2561">Vgl Job XXVIII 12. Hare schatkamers duidt aan, wat voordeelen de wijsheid in zich besluit. Macht (v. 16, 17) noch rijkdom (v. 18, 19) verleenen toegang tot haar. Vgl. Job. XXVIII 13-22.</note>?</verse> 


<verse osisID="Bar.3.16"> Waar zijn de vorsten der heidenen en zij, die heerschappij voeren over de wilde dieren, welke op de aarde zijn<note n="2562">Zooals b.v. Nabuchodonosor; zie Jer. XXVII 6; XXVIII 14.</note>?</verse>

<verse osisID="Bar.3.17"> Zij, die met de vogelen des hemels spelen<note n="2563">Die uit tijdverdrijf zich vermaken met vogels, als b.v. met tot de jacht afgerichte valken; vgl. Job XL 24.</note>?</verse>

<verse osisID="Bar.3.18"> Die schatten verzamelen van zilver en van goud, waarop de menschen betrouwen en waarnaar zij zonder einde trachten? Die zilver bewerken en vol zorg zijn en wier werken onnaspeurlijk zijn<note n="2564">Die kunstwerken van zilver vervaardigen en zich afsloven om nieuwe uit te denken en daarin slagen, zoodat het getal en de hoedanigheid hunner werken onnaspeurlijk zijn.</note>?</verse>

<verse osisID="Bar.3.19"> Uitgeroeid zijn zij en naar de onderwereld afgedaald, en anderen zijn in hunne plaats opgestaan<note n="2565">Dit is het antwoord op de vragen van v. 16-18. Het toont de ijdelheid en de vergankelijkheid van het aardsche. Zij bezaten alles, behalve de wijsheid, en wat zij hadden, hebben zij aan anderen moeten achterlaten.</note>.</verse>

<verse osisID="Bar.3.20"> Jongeren<note n="2566">Die behalve de macht en de rijkdommen ook de ondervinding hunner vaderen tot hunne beschikking hadden.</note> zagen het licht en woonden op de aarde, maar den weg der wijsheid kenden zij niet,</verse>

<verse osisID="Bar.3.21"> noch wisten zij hare paden<note n="2567">De paden, die tot de ware wijsheid voeren; vgl. Job XXVIII 23.</note>; en ook hunne kinderen bevatten haar niet, van hun aangezicht bleef zij verwijderd<note n="2568">Septuag.: ‘hunne kinderen bleven verre van hunnen weg’, d.i. dwaalden nog verder af dan de vaderen; of, volgens eene andere lezing, ‘van haren weg’, van den weg tot de wijsheid.</note>.</verse>

<verse osisID="Bar.3.22"> Zij wordt niet vernomen in het land Chanaän noch gezien in Theman<note n="2569">In het land Chanaän, het land der Pheniciërs (zie Is. XXIII noot 12), die, hoewel schrandere kooplieden, de ware wijsheid niet bezaten. Zie over Theman en deszelfs aardsche (v. 23) wijsheid Jer. XLIX noot 8.</note>.</verse>

<verse osisID="Bar.3.23"> Ook de zonen van Agar, die de wijsheid zochten, welke van de aarde is<note n="2570">De zonen van Agar zijn de Ismaëlieten (zie Gen. XVI 3), die met de Pheniciërs door middel hunner karavanen handel dreven (vgl. Gen. XXXVII 52) en met hen wedijverden in sluwheid en bedrevenheid. Doch hunne wijsheid was wijsheid van de aarde, d.w.z. welke op de aarde door aardschgezinden geoefend wordt.</note>, de kooplieden van Merrhan en Theman<note n="2571">Merrhan is onbekend; sommigen gissen, dat het eene schrijffout is voor ‘Medan’ of Madian, naar Gen. XXXVII 28 een handeldrijvend volk; anderen vermoeden, dat het door Strabo (XVI 4) vermelde zuidoost-Arabische volk der Maraneitai bedoeld is. Theman is reeds genoemd in v. 22; volgens anderen ‘Thema’, een handel drijvende Arabische stam; zie Job VI 19.</note> en de fabeldich- ters<note n="2572">Septuag.: ‘mythologoi’, waarschijnlijk dezulken, die in spreuken en gelijkenissen hunne wijsheid naar Oostersche manier voordroegen; want Eccli. XX 19, 20 is ‘mythos’ met ‘parabolê’ gelijkluidend. Verder zijn nog genoemd dezulken, die aardsche wijsheid tot aardsche doeleinden en met aardsche middelen betrachtten.</note>, en die wijsheid en verstand betrachtten - den weg der wijsheid echter kenden zij niet, noch waren zij hare paden indachtig<note n="2573">Laat men echter weg, volgens eene waarschijnlijke Gr. lezing, dan loopt de zin geregeld af.</note>.</verse>

<verse osisID="Bar.324 ">O Israël, hoe groot is het huis van God en hoe ruim de plaats zijner bezitting<note n="2574">Door het woord tot Israël te richten, geeft de profeet reeds te kennen, dat dit volk boven alle volken met de hemelsche gave der wijsheid is bevoorrecht (zie nader v. 37). Het huis van God is hier de wereld, het heelal. Vgl. Ps. CIII 24.</note>!</verse>

<verse osisID="Bar.3.25"> Groot is zij en zonder einde, verheven en onmetelijk<note n="2575">In het oog der menschen; vgl. Jer. XXXI 37. - In dit grenzenloos gebied, waarin tal van volken wonen, was en is nergens (buiten Israël) de wijsheid te vinden, zelfs niet bij het befaamde reuzenvolk (v. 26).</note>!</verse>

<verse osisID="Bar.3.26"> Aldaar waren de reuzen, die vermaarden, die van den beginne af bestonden, groot van gestalte, ervaren in den krijg<note n="2576">Zie op Gen. VI 4; vgl. Eccli. XVI 8; Job. XXII 15.</note>.</verse>

<verse osisID="Bar.3.27"> Niet dezen heeft de Heer uitverkoren, en den weg der wijsheid vonden zij<note n="2577">Naar de Septuag.: ‘noch gaf Hij hun’ enz. wordt de Heer als de Gever der wijsheid hier voor het eerst genoemd.</note> niet; daarom zijn zij omgekomen.</verse>

<verse osisID="Bar.3.28"> En omdat zij de wijsheid niet hadden, zijn zij vergaan om hunne onwijsheid.</verse>

<verse osisID="Bar.3.29"> Wie klom ten hemel op en haalde haar en bracht haar mede uit de wolken?</verse>

<verse osisID="Bar.3.30"> Wie stak de zee over en vond haar? En wie bracht haar aan voortreffelijk boven uitgelezen goud<note n="2578">Septuag.: ‘voor.... goud’. De dichterlijke vragen in v. 29, 30 zijn eene navolging van Deut. XXX 12, 13; vgl. Rom. X 6, 7. De zin is: zonder Gods openbaring kan de wijsheid niet erlangd worden. Vgl. Job. XXVIII 15.</note>?</verse>

<verse osisID="Bar.3.31"> Niemand is er, die hare wegen kennen kan, noch die hare paden uitvorscht.</verse>

<verse osisID="Bar.3.32"> Doch Hij, die alles weet, kent haar, en Hij heeft haar met zijn doorzicht gevonden<note n="2579">De alwetende God, die naar de hier volgende (32b-35) beschrijving almachtig en de opperste gebieder is, bezit de wijsheid en beschikt daarover naar welgevallen; vgl. Job. XXVIII 23-27. Gevonden is hier van God op menschelijke wijze gezegd, overeenkomstig de vraag in 15, waarop eerst hier rechtstreeks geantwoord wordt.</note>; Hij, die de aarde heeft toebereid voor een ein- deloozen tijd en haar gevuld heeft met vee en viervoetige dieren;</verse>

<verse osisID="Bar.3.33"> Hij, die het licht<note n="2580">Het licht der zon en der overige lichtende gesternten.</note> uitzendt, en het gaat; die het roept, en het gehoorzaamt Hem met siddering.</verse>

<verse osisID="Bar.3.34"> En de sterren geven licht op hare wachtposten, en zij verblijden zich<note n="2581">De sterren, als een leger voorgesteld, staan elk op de haar aangewezen plaats in den hemel als op hare wachtposten. Haar vriendelijke, lieflijke glans is als de uitdrukking der vreugde, waarmede zij aan den Schepper gehoorzamen. Vgl. Job. XXXVIII 7.</note>;</verse>

<verse osisID="Bar.3.35"> zij worden geroepen, en zij zeggen: Hier zijn wij<note n="2582">Dit valt nog meer op in het Oosten, waar na een zeer korte avondschemering de duisternis schielijker invalt. Vgl. Job. XXXVIII 35.</note>! En met blijdschap lichten zij Hem ter eere, die ze gemaakt heeft.</verse>

<verse osisID="Bar.3.36"> Deze is onze God<note n="2583">De alwetende en Almachtige is onze God, de God des verbonds. Zie verder Jer. X 6.</note>, en een andere wordt niet gerekend tegenover Hem.</verse>

<verse osisID="Bar.3.37"> Hij, Hij vond elken weg tot wijsheid, en Hij schonk haar aan Jacob, zijnen dienstknecht, en aan Israël, zijnen welbeminde<note n="2584">God schonk haar, de kennis of de wijsheid, door zijne openbaring in de Wet en door de profeten (zie IV 1-4). Jacob of Israël is hier de naam van Gods volk, dat op bijzondere wijze is bevoorrecht als zijn welbeminde; zie Jer. XI 15; XII 7. Vgl. Ps. CXLVII 19.</note>.</verse>

<verse osisID="Bar.3.38"> Daarna is Hij op de aarde verschenen, en heeft Hij met de menschen verkeerd<note n="2585">De Septuag. kan ook vertaald worden: ‘Daarna werd zij’, de wijsheid, op de aarde gezien; m.a.w. nadat God haar aan Israël geopenbaard had, ‘kreeg zij eene vaste woning op Sion .... en schoot zij hare wortelen onder het verheerlijkte volk’ Eccli. XXIV 15 volg. De zin blijft ongeveer dezelfde in de Vulgaat, waar dit van den zich openbarenden God gezegd is. Immers de aan Israël geopenbaarde wijsheid is eene afstraling van de persoonlijke Wijsheid, van het Goddelijk Woord. Vgl. Prov. VIII 22-31; Sap. VII 25-27. Hij, die zich openbaarde aan de aartsvaders, zijne Wet gaf op Sinaï, zijn volk vergezelde door de woestijn, van zijne tegenwoordigheid blijk gaf in de lichtende wolk boven de verbondsark, is vleesch geworden in de volheid der tijden en is verschenen in de menschelijke natuur op de aarde en heeft met de menschen verkeerd, vol genade en waarheid. - Wat reeds geschied was, is de afschaduwing van hetgeen nog zou geschieden; en dit alles drukt de profeet uit in het profetisch verleden, daar hij Gods raadsbesluit tot heil van het geestelijk Israël in zijne volheid aanschouwde.</note>.</verse>

</chapter>


<chapter osisID="Bar.4"> 
 

<title>Hoofdstuk IV.</title>
<p>De wijsheid is de voorwaarde tot Israël's geluk (v. 1-4). Omdat Israël haar verlaten had, is het in ballingschap (v. 5-8) en weeklaagt Sion, het woord richtend tot de naburige steden (v. 9-16) en tot hare verbannen kinderen (v. 17-29). Troostwoord betreffende Sion's heerlijke herstelling (v. 30-37).</p>


<verse osisID="Bar.4.1"> Dit is het boek der geboden Gods en de wet, die geldt voor eeuwig; allen, die haar vasthouden, zullen komen tot het leven; wie haar echter verlaten, tot den dood<note n="2586">Dit, de wijsheid, waarvan hier gesproken wordt van III 12 af, is het boek of is vervat in het boek der geboden Gods (zie Deut. IV 6) en is de wet, die als het woord van God (zie Matth. XXIV 35) voor eeuwig geldt. Allen, die haar, d.i. de in de Wet geopenbaarde wijsheid, vasthouden door het naleven der Wet enz.; zie III 12-14.</note>.</verse>

<verse osisID="Bar.4.2"> Bekeer u, Jacob, en grijp haar vast, wandel op den weg naar haren glans henen, tegenover haar licht<note n="2587">De Wet of de daarin vervatte wijsheid is als een vuurbaak, welke hoog en ver hare stralen uitschiet. Wandel op uwen levensweg, voet en oog steeds gericht naar haren lichtenden glans en zoo tegenover het licht zelf, dat gij eindelijk aan het einde van den weg moet bereiken. Vgl. Prov. VI 23; Ps. CXVIII 105.</note>.</verse>

<verse osisID="Bar.4.3"> Geef aan geen ander uwe heerlijkheid, noch uwe waardigheid aan een vreemd volk<note n="2588">Uwe heerlijkheid en (Septuag.) ‘uwe voordeelen’ of uwe voorrechten, in III 37 - IV 2 opgenoemd. Gaf Israël geen acht op Gods openbaring en Wet, dan zou de later door Christus herhaalde bedreiging (Matth. XXI 43) in vervulling gaan en zouden andere volken zijne plaats innemen.</note>.</verse>

<verse osisID="Bar.4.4"> Gelukkig zijn wij, Israël, want wat aan God behaagt, is ons geopenbaard geworden<note n="2589">Eene opwekking tot hoogschatting van Gods openbaring in de Wet. Vgl. Deut. IV 8; XXXIII 29; Ps. XXXII 12.</note>.</verse>

<verse osisID="Bar.4.5"> Schep moed, volk Gods, gij, aandenken van Israël<note n="2590">Hier tot aan v. 29 spreekt Sion, de moeder des volks, en richt eerst (v. 5-8) het woord tot hare kinderen in de ballingschap. Septuag.: ‘Schep moed, mijn volk’ enz. Het kleine overschot in de ballingschap was als het aandenken van Israël's vroegere heerlijkheid overgebleven. Zie voor de volg. v. 6-8 Deut. XXXII 15-18.</note>!</verse>

<verse osisID="Bar.4.6"> Gij zijt aan de heidenen verkocht, niet ter verdelging<note n="2591">Zie Jer. IV 27; V 10.</note>; maar omdat gij God in zijne gramschap tot toorn getart hebt, zijt gij prijsgegeven aan de vijanden.</verse>

<verse osisID="Bar.4.7"> Want verbitterd hebt gij Hem, die u gemaakt heeft, den eeuwigen God, door te offeren aan de duivels<note n="2592">De duivels vereerde men in de afgoden. Vgl. I Cor. X 20. Ook in Deut. XXXII 17 vertaalde de Septuag. het Hebr. ‘sjedim’ door ‘daimonia’.</note>, en niet aan God.</verse> 


<verse osisID="Bar.4.8"> Immers hebt gij God vergeten, die u heeft opgevoed, en bedroefd hebt gij uwe voedster Jerusalem<note n="2593">God was als een vader, die u heeft opgevoed, en Jerusalem was de moeder des volks, die hier als eene van hare kinderen verlaten weduwe treurt; zie Is. LIV 1-6.</note>.</verse>

<verse osisID="Bar.4.9"> Zij toch zag de gramschap van God over u komen, en zij zeide<note n="2594">Sion's weeklacht (v. 9-29). Zij richt eerst (v. 9-16) het woord tot de naburige steden, vervolgens (v. 17-29) tot de wegens hunne ongehoorzaamheid verbannen kinderen.</note>: Hoort, naburen van Sion<note n="2595">Confines Sion, Septuag. ‘paroikoi Siôn’, eigenlijk ‘omwoners van Sion’, beduidt hier de naburige steden, zooals de andere Lat. vertaling uitdrukt, ‘steden van Sion’.</note>, want God heeft groot leed over mij gebracht!</verse>

<verse osisID="Bar.4.10"> Ik toch heb de gevangenschap gezien van mijn volk, van mijne zonen en dochters, welke de Eeuwige over hen gebracht heeft.</verse>

<verse osisID="Bar.4.11"> Want ik voedde hen op met vreugde, maar ik liet hen heengaan met geween en smart.</verse>

<verse osisID="Bar.4.12"> Niemand verheuge zich over mij, weduwe en eenzame<note n="2596">Zie Thren. I 1.</note>! Door velen<note n="2597">Door mijne talrijke kinderen.</note> werd ik verlaten om de zonden mijner kinderen, omdat zij zijn afgeweken van de wet Gods,</verse>

<verse osisID="Bar.4.13"> en zijne rechten niet kenden, noch wandelden op de wegen van Gods geboden, noch de paden zijner waarheid<note n="2598">Septuag.: ‘de paden der tucht’, d.i. der wijsheid.</note> naar de gerechtigheid betraden.</verse>

<verse osisID="Bar.4.14"> Dat zij komen, de naburen van Sion, en gedenken de gevangenschap mijner zonen en dochters, welke de Eeuwige over hen gebracht heeft<note n="2599">Zie v. 9, 10. De Eeuwige schijnt de vertaling van den naam ‘Jahve’; vgl. Deut. XXVIII 49: ‘De Heer (“Jahve”) zal over u brengen een volk van verre’, gelijk in het hier volgende v. 15.</note>.</verse>

<verse osisID="Bar.4.15"> Want Hij heeft over hen gebracht een volk van verre, een snood volk en van vreemde spraak<note n="2600">Zie Ps. LXXX 6; Is. XXVIII 11.</note>,</verse>

<verse osisID="Bar.4.16"> die den grijsaard niet ontzagen noch met de kinderen medelijden hadden, en die de lievelingen der weduwe ontvoerden en de eenzame beroofden van dochters.</verse>

<verse osisID="Bar.4.17"> Ik echter, hoe kan ik u helpen<note n="2601">Sion richt nu het woord tot hare verbannen kinderen (v. 17-29). Zij, de moeder, kan hare kinderen niet helpen; want zoo ontzettend zijn de jammeren, dat alleen God, die ze over hen bracht, hen redden kan (v. 18).</note>?</verse> 


<verse osisID="Bar.4.18"> Hij toch, die de onheilen over u gebracht heeft, Hij zal u redden uit de handen uwer vijanden.</verse>

<verse osisID="Bar.4.19"> Gaat voort, kinderen, gaat voort! Want ik, ik werd eenzaam achtergelaten<note n="2602">Gaat voort in ballingschap! Sion berust in den wil van God en stelt zich aan hare kinderen ten voorbeeld.</note>.</verse>

<verse osisID="Bar.4.20"> Ik heb het kleed des vredes<note n="2603">Het feestgewaad, dat men droeg in vrede of welvaart. Vgl. Judith X 3.</note> afgelegd, doch mij bekleed met het boetekleed der smeeking<note n="2604">Het donkere, ruwe kleed, dat men bij rampen droeg en waarin men Gods ontferming afsmeekte. Vgl. II Reg. XII 16-20; Judith IX 1; Esth. XIV 2.</note>; en ik zal tot den Allerhoogste roepen in mijne dagen.</verse>

<verse osisID="Bar.4.21"> Schept moed, kinderen, roept tot den Heer, en Hij zal u redden uit de hand der vijandelijke vorsten.</verse>

<verse osisID="Bar.4.22"> Ik toch, ik hoop op den Eeuwige voor uwe redding; en er komt vreugde over mij van den Heilige om de barmhartigheid, welke over u komen zal van den Eeuwige, onzen Verlosser<note n="2605">Septuag.: ‘welke weldra komen zal’. De tijd der ballingschap zou kort zijn in vergelijking met den eeuwigen duur der door den Messias voltooide herstelling, welke den profeet hier voor oogen staat.</note>.</verse>

<verse osisID="Bar.4.23"> Want ik liet u heengaan met smart en geween; doch terugvoeren zal u de Heer tot mij met blijdschap en vreugde voor immer.</verse>

<verse osisID="Bar.4.24"> Gelijk toch de naburen van Sion uwe gevangenschap van Godswege gezien hebben, zoo zullen zij zien, en welhaast, uwe redding van Godswege, welke u zal te beurt vallen met groote eer en eeuwigdurenden luister<note n="2606">Septuag.: ‘en met luister van den Eeuwige’. Vgl. Is. XXXV 10; XLIX 23; LII 1; LX 1 volg.; Jer. XXX 19; XXXI 13 voor de heerlijkheid en den luister van het nieuwe Godsrijk.</note>.</verse>

<verse osisID="Bar.4.25"> Kinderen, verdraagt geduldig de gramschap, die gekomen is over u; de vijand toch heeft u vervolgd, doch weldra zult gij zijnen ondergang zien; en op zijnen nek zult gij treden<note n="2607">Zie Deut. XXXIII 29. De vijand is de Chaldeër, in wien elke Gods Rijk weerstrevende macht is verpersoonlijkt. Het geestelijke Israël zal zegevieren; zie Is. XLV 14; XLIX 23; LX 14.</note>.</verse> 


<verse osisID="Bar.4.26"> Mijne teedere kinderen hebben ruwe wegen bewandeld; zij toch werden weggevoerd als eene kudde door vijanden geroofd.</verse>

<verse osisID="Bar.4.27"> Schept moed, kinderen, en roept luide tot den Heer; uw aandenken toch zal zijn bij Hem, die u heeft weggevoerd<note n="2608">M.a.w. God, die u gestraft heeft, zal zich uwer ontfermen.</note>.</verse>

<verse osisID="Bar.4.28"> Want gelijk het uwe gezindheid was af te dwalen van God, zoo zult gij, u weder bekeerend, met tienvoudigen ijver Hem zoeken.</verse>

<verse osisID="Bar.4.29"> Hij toch, die onheilen over u gebracht heeft, Hij zal met uw heil weder eeuwigdurende vreugde over u brengen.</verse>

<verse osisID="Bar.4.30"> Schep moed, Jerusalem, want Hij bemoedigt u, die u eenen naam heeft gegeven<note n="2609">Nu richt de profeet (tot aan V 9) het woord tot de diepbedroefde moeder Jerusalem en troost haar: ten eerste omdat God haar den naam gaf van stad des Heeren, heilige stad (zie Is. XLVIII 2; LII 1; LX 14), welke naam het onderpand is van 's Heeren bijzondere bescherming en van hare onvergankelijkheid. Bemoedigt u, Septuag.: ‘troost u’. Vgl. II Cor. I 4, 6.</note>!</verse>

<verse osisID="Bar.4.31"> De boosdoeners zullen omkomen, die u mishandeld hebben; en zij, die zich verheugden over uwen val, zullen gestraft worden<note n="2610">Septuag.: ‘Ellendig zij (of “wee hun”), die u mishandeld hebben’. Die zich verheugden, b.v. de Edomieten, zie Thren. IV 21. Eene tweede troostreden is de ondergang van Sion's vijanden (v. 31-35).</note>.</verse>

<verse osisID="Bar.4.32"> De steden, aan welke uwe kinderen dienstbaar waren, zullen gestraft worden; ook zij, die uwe kinderen heeft opgenomen<note n="2611">Septuag.: ‘Wee over de steden, aan welke uwe kinderen dienstbaar waren! Wee over haar (de stad Babel), die uwe kinderen (in gevangenschap) opnam!’</note>.</verse>

<verse osisID="Bar.4.33"> Want gelijk zij zich verheugd heeft over uwen ondergang en zich verblijd heeft over uwen val, zoo zal zij treuren over hare verwoesting<note n="2612">Zie Jer. L 11, 13, 23.</note>.</verse>

<verse osisID="Bar.4.34"> En het gejuich harer menigte zal worden afgesneden, en hare vreugde zal verkeeren in rouw<note n="2613">In de Septuag. wordt God sprekend ingevoerd: ‘En Ik zal haar gejubel over (haar) talrijk volk onderdrukken’ enz. Vgl. Jer. L 35-39.</note>.</verse>

<verse osisID="Bar.4.35"> Want vuur zal van den Eeuwige over haar komen voor langdurige dagen, en zij zal door duivelen bewoond worden in lengte van tijd<note n="2614">Vuur over Babylon, zie Jer. LI 58; voor langdurige dagen, want door een langdurig strafgericht zal Babel langzaam te niet gaan. Duivelen, ‘daimonia’, vertaalde de Septuag. ook Is. XIII 21, waar de Vulg. pilosi heeft. Zie het aangeteekende aldaar en vgl. Is. XXXIV 14; Apoc. XVIII 2. Eene dichterlijke beschrijving eener verwoeste en verlaten streek.</note>.</verse> 


<verse osisID="Bar.4.36"> Zie rond, Jerusalem, naar het oosten en aanschouw de vreugde, die van God tot u komt<note n="2615">Eene derde troostreden (v. 36, 37) is de terugkomst harer verbannen kinderen. Naar het Oosten, alwaar de ballingen zich bevonden. Vgl. Is. XLIII 5; XLIX 18; LX 4.</note>.</verse>

<verse osisID="Bar.4.37"> Want zie, zij komen, uwe kinderen, die gij liet heengaan in de verstrooiing, zij komen, verzameld van het oosten tot het westen, op het woord van den Heilige, zich verblijdende over de eer van God<note n="2616">Zij komen op het woord, d.i. overeenkomstig het woord, van den Heilige, die zich een heilig volk wil afzonderen, zich verblijdende over de eer van God, die in de herstelling van Israël voor allen openbaar zal worden; vgl. Ez. XXXVI 23.</note>.</verse>

</chapter>


<chapter osisID="Bar.5">
 

<title>Hoofdstuk V.</title><p>Jerusalem verheuge zich over den terugkeer der ballingen en over de toekomstige heerlijkheid.</p>


<verse osisID="Bar.5.1"> Leg af, Jerusalem, het rouwgewaad uwer verdrukking, en bekleed u met den tooi en met het eerekleed der eeuwigdurende heerlijkheid, die u van Godswege gewordt<note n="2617">Het tegendeel van IV 20. Zie Is. LII 1; LXI 3, 10. Eeuwigdurend zal de heerlijkheid zijn van Jerusalem, in zooverre de hoofdstad van het oude Godsrijk hier het onvergankelijke Rijk Gods van het Nieuwe verbond vertegenwoordigt.</note>.</verse>

<verse osisID="Bar.5.2"> God zal u omhangen met het dubbele kleed der gerechtigheid en op uw hoofd plaatsen de wrong van de heerlijkheid des Eeuwigen<note n="2618">In de Septuag. evenals in v. 1 de imperatief: ‘omhang u’ en ‘zet u op het hoofd’. Het dubbele kleed is de tweemaal om het lichaam geslagen en derhalve wijde, rondom beschuttende mantel. Jerusalem mag zich omhangen (Septuag.) ‘met de gerechtigheid, die van Godswege is’, d.i. met Gods goedgunstigheid, die haar onder alle opzichten zal heiligen en beschermen; de heerlijkheid des Eeuwigen zal haar tot eene eerekroon zijn, gelijk de hoofdwrong het sieraad is der Oostersche vrouw; vgl. Judith X 3; XVI 10.</note>.</verse>

<verse osisID="Bar.5.3"> Want God zal in u zijnen luister toonen aan al wie onder den hemel is.</verse>

<verse osisID="Bar.5.4"> Uw naam toch zal u genoemd worden door God voor eeuwig: Vrede der gerechtigheid en heerlijkheid der godsvrucht<note n="2619">Uw naam zal door God genoemd worden beteekent, dat Jerusalem door Gods goedheid inderdaad zal zijn wat die naam uitdrukt: eene stad, welke geroemd zal worden om den vrede, het kort begrip van alle zegening, die de godsvrucht, d.i. de door haar geoefende onderworpenheid en vreeze Gods, haar schenken zal. Vgl. Is. XXXII 17.</note>.</verse> 


<verse osisID="Bar.5.5"> Rijs op, Jerusalem, en plaats u op de hoogte<note n="2620">Vgl. Is. XL 9 en LI 9 en voor het volgende Is. LX 4, hier vrij nagevolgd. Op de hoogte geplaatst, mag Sion den terugkeer harer kinderen aanschouwen; zie verder IV 36, 37.</note>; en zie rond naar het oosten en zie uwe kinderen verzameld van den opgang der zon tot haren ondergang, om het woord des Heiligen<note n="2621">Beter voegt men om of liever ‘door’ het woord des Heiligen bij het voorafgaande verzameld. Gods aandenken is weldoen, gelijk in v. 6 verklaard wordt.</note> zich verblijdende over Gods aandenken.</verse>

<verse osisID="Bar.5.6"> Zij toch zijn van u heengegaan te voet, door vijanden voortgedreven<note n="2622">Zie IV 26.</note>; maar de Heer zal hen her waarts voeren tot u, met eere gedragen gelijk koningskinderen<note n="2623">Vgl. Is. XLIX 22, 23; LXVI 20. Naar de Septuag.: ‘met eere gedragen als (op) een koningstroon’.</note>.</verse>

<verse osisID="Bar.5.7"> Want God heeft besloten elken hoogen berg en de eeuwenoude rotsen te verlagen en de dalen aan te vullen tot effen grond, opdat Israël vaardig wandele ter eere Gods<note n="2624">God heeft besloten alle hinderpalen voor den terugkeer en de herstelling van zijn volk uit den weg te ruimen (zie Is. XL 4), opdat Israël (Septuag.) ‘veilig’ wandele ter eere Gods of, wat het Grieksch ook kan beteekenen: ‘in de heerlijkheid Gods’, gelijk in v. 9: ‘in het licht zijner heerlijkheid’; eene zinspeling op de vuurzuil bij nacht van Exod. XIII 21, gelijk de schaduw der bosschen in v. 8 wijst op de wolk zuil bij dag; zie Is. LII 12. Zie voor de eeuwenoude rotsen, Septuag.: ‘de eeuwige heuvelen’, Hab. III noot 9.</note>.</verse>

<verse osisID="Bar.5.8"> En ook de bosschen en alle welriekend geboomte overschaduwden Israël op het bevel van God<note n="2625">In zijne levendige voorstelling beschrijft de profeet den terugkeer van Israël als reeds geschied.</note>.</verse>

<verse osisID="Bar.5.9"> God toch zal Israël met vreugde herwaarts voeren in het licht zijner heerlijkheid, met barmhartigheid en gerechtigheid, die uit Hem is<note n="2626">Zie IV 23, 29. Vgl. Is. XXXV 10; LI 11; Jer. XXXI 7, 13.</note>.</verse>

</chapter>


<chapter osisID="Bar.6">
 

<title>Hoofdstuk VI.</title><p>Brief van Jeremias. Inleiding (v. 1-6). De dwaasheid der afgoderij (v. 7-72).</p>
<verse osisID="Bar.6.1">Afschrift van den brief, welken Jeremias zond aan de gevangenen, die door den koning der Babylo- niërs naar Babylonië zouden gevoerd worden, om hun aan te kondigen, wat hem door God was ongedragen.</verse>

<verse osisID="Bar.6.1"> Om de zonden, die gij bedreven hebt voor God, zult gij naar Babylonië gevankelijk worden weggevoerd door Nabuchodonosor, den koning der Babyloniërs.</verse>

<verse osisID="Bar.6.2"> In Babylon dan aangekomen, zult gij daar zijn zeer vele jaren en langdurige tijden, tot zeven geslachten toe<note n="2627">Het Hebr. ‘dôr’, dat hier zonder twijfel voor het Grieksche ‘genea’ (generatio, geslacht) in den grondtekst stond, beteekent in het algemeen een ‘tijdsbestek’, dat korter en langer zijn kan; vgl. b.v. Gen. XV 16 met v. 13 en Job XLII 16. Zeven kan gelijk elders (zie Lev. XXVI 18) eene onbepaalde hoeveelheid uitdrukken, zoodat zeven geslachten hetzelfde beteekent als het voorafgaande vele jaren en langdurige tijden. Ieder ander, die op naam van Jeremias den Brief zou verdicht hebben, had voorzeker de uit Jer. XXV 11 en XXIX 10 bekende ‘zeventig jaren’ genoemd.</note>; daarna echter zal Ik u vandaar uitleiden in vrede.</verse>

<verse osisID="Bar.6.3"> Nu zult gij echter in Babylonië op de schouders zien gedragen worden gouden en zilveren en steenen en houten goden, welke den heidenen vrees aanjagen<note n="2628">Zie Is. XLVI 1, 7; Jer. X 5. Gouden en zilveren, d.i. met goud en zilver overtrokken. Op een te Nimrud gevonden gedenkteeken worden de godenbeelden in plechtige optochten op de schouders gedragen en heeft Bel in de ééne hand eene bijl en in de andere hand den bliksem; zie v. 14.</note>.</verse>

<verse osisID="Bar.6.4"> Ziet dan toe, dat ook gij door uw gedrag aan de vreemdelingen niet gelijk wordet en vreezet en de vrees voor dezelve u bevange.</verse>

<verse osisID="Bar.6.5"> Als gij dan de menigte achter en voor hen ziet, zegt dan aanbiddend<note n="2629">Naar het Grieksch hangt dit samen met v. 4 en ziet het meervoud adorantes duidelijk terug op het verzamelwoord turba, dat daar in den accusatief staat, zoodat de zin is: Ziet toe, dat geene vrees u bevange, als gij de menigte voor en achter de in optocht gedragen beelden aanbiddend ziet neervallen; doch zegt dan in uwe enz.</note> in uwe harten: U moet men aanbidden, o Heer!</verse>

<verse osisID="Bar.6.6"> Mijn engel toch is met ulieden; en Ik zelf zal uwe zielen zoeken<note n="2630">Twee redenen, waarom Israël aan God, die hier sprekend wordt ingevoerd, getrouw moet blijven, te weten uit eerbiedige dankbaarheid en uit heilige vreeze. Mijn engel, de schutsengel van Gods volk (zie Dan. X 13, 21; XII 1), is met ulieden, ook in de ballingschap; vgl. Exod. XXIII 23; XXXIII 2. Uwe zielen zoeken is eene Hebreeuwsche uitdrukking, welke aan Jeremias vooral eigen is (vgl. Jer. XI 21; XIX 7, 9 enz.). De zin is: Ik zal u naar het leven staan of met den dood straffen, indien gij u aan afgoderij schuldig maakt.</note>.</verse> 


<verse osisID="Bar.6.7"> Want<note n="2631">Hier begint het betoog betreffende de dwaasheid der afgoderij.</note> hunne tong is door den werkman glad geschaafd; en al zijn zij ook met goud en zilver overtogen, logen zijn zij<note n="2632">Een leugenbeeld, dat voorstelt hetgeen het niet is. Zie verder Ps. CXXXIV 15 volg.</note>, en zij kunnen niet spreken.</verse>

<verse osisID="Bar.6.8"> En als voor eene pronkzieke jonkvrouw, zoo heeft men goud genomen en ze daarvan gemaakt.</verse>

<verse osisID="Bar.6.9"> Ja, gouden kronen hebben hunne goden op hunne hoofden; en daarom nemen de priesters goud en zilver van hen weg en gebruiken het voor zich zelven<note n="2633">In de annalen van Assurbanipal wordt b.v. gesproken van een dienstknecht, die tien talenten gouds wegnam, welke de koning voor zijnen afgod bestemd had.</note>.</verse>

<verse osisID="Bar.6.10"> Ook geven zij daarvan aan lichte vrouwen en tooien er boeleersters mede; en omgekeerd nemen zij dat van boeleersters aan en tooien er hunne goden mede<note n="2634">Septuag. v. 8: ‘En als voor eene pronkzieke jonkvrouw nemen zij (de afgodendienaars) goud, v. 9, en vervaardigen kronen voor de hoofden hunner goden. Soms ook gebeurt het, dat de priesters goud en zilver van hunne goden wegstelen en voor zich zelven gebruiken. v. 10. En zij geven er van zelfs in het bordeel aan de boeleersters. Zij sieren ze op, als menschen, met kleederen, de zilveren goden en de gouden en de houten goden’.</note>.</verse>

<verse osisID="Bar.6.11"> Maar dezen zijn niet gevrijwaard tegen roest en mot.</verse>

<verse osisID="Bar.6.12"> Al zijn zij met een purperen gewaad bekleed, toch vaagt men hun het gelaat af om het stof des huizes, dat er zeer dik op ligt.</verse>

<verse osisID="Bar.6.13"> Eenen schepter voert hij als een mensch, als een rechter des lands<note n="2635">Zoo wordt Marduk niet zelden voorgesteld met een schepter, soms met een zwaard (v. 14) in de hand.</note>, hij, die dengene, welke tegen hem misdoet, niet ter dood brengt.</verse>

<verse osisID="Bar.6.14"> Ook houdt hij in de hand een zwaard en een bijl, doch hij vrijwaart zich zelven niet tegen krijg en roovers. En daarom zij het u klaarblijkelijk, dat zij geene goden zijn.</verse>

<verse osisID="Bar.6.15"> Vreest hen dus niet<note n="2636">Dit besluit v. 14b, 15a keert aan het slot van bijna elke strophe terug.</note>! Want gelijk 's menschen vaatwerk, als het gebroken is, onnut wordt, zoo zijn ook hunne goden.</verse> 


<verse osisID="Bar.6.16"> Staan zij in het huis<note n="2637">Septuag.: ‘in de huizen’, d.i. in de tempels; zie v. 20 en 54.</note> opgesteld, dan zijn hunne oogen vol stof van de voeten der binnentredenden.</verse>

<verse osisID="Bar.6.17"> En gelijk voor iemand, die den koning heeft beleodigd, de poorten rondom zijn gesloten, of gelijk eenen ten grave bestelden doode<note n="2638">Dien men bewaakt, opdat roovers de kostbaarheden van het lijk niet wegrooven. Septuag.: ‘als voor eenen ter dood geleide’.</note>, zoo sluiten de priesters de toegangen met sloten en grendels, opdat zijdoor de roovers niet geplunderd worden.</verse>

<verse osisID="Bar.6.18"> Men ontsteekt voor hen lampen, en wel vele<note n="2639">Septuag.: ‘en meerdere dan voor zich zelven’.</note>, waarvan zij er geene kunnen zien; zij toch zijn als een balk in het huis<note n="2640">Septuag.: ‘als een der balken’ des tempels. In welken zin zij hieraan gelijk zijn, wordt in v. 19 volg. verklaard.</note>.</verse>

<verse osisID="Bar.6.19"> De wormen uit den grond knagen, naar men zegt, hun hart<note n="2641">Het hout, dat onder het metalen bekleedsel is.</note> weg; terwijl deze hen en hunne kleederen opeten, voelen zij het zelfs niet.</verse>

<verse osisID="Bar.6.20"> Hunne aangezichten worden zwart van den rook, die in het huis opstijgt.</verse>

<verse osisID="Bar.6.21"> Over hun lijf en over hun hoofd vliegen nachtuilen en zwaluwen en ook de vogels, eveneens ook de katten.</verse>

<verse osisID="Bar.6.22"> Weet derhalve, dat zij geen goden zijn. Vreest hen dus niet!</verse>

<verse osisID="Bar.6.23"> Ook het goud, dat zij dragen, is (slechts) tot sieraad. Tenzij iemand er den roest<note n="2642">Roest aan goud, in oneigenlijken zin, te weten aangeslagen vuil. Vgl. Jac. V 3; Matth. VI 20.</note> afwrijft, blinken zij niet; want zelfs toen zij gegoten werden, voelden zij het niet.</verse>

<verse osisID="Bar.6.24"> Voor al wat kostbaar is, zijn zij gekocht, zij, in wie geen geest is<note n="2643">Wat prijs men ook bestede, men kan geenen afgod koopen, waarin leven is. Vgl. Jer. X 14.</note>.</verse>

<verse osisID="Bar.6.25"> Geene voeten hebbende, worden zij op de schouders gedragen en toonen aan de menschen hunne schande<note n="2644">Geen voeten, welke ze kunnen gebruiken om te gaan. Vgl. Ps. CXIII 7. Hunne schande is hunne machteloosheid. Vgl. Is. XLVI 7; Jer. X 5.</note>. Te schande worden mogen ook zij, die hen vereeren.</verse>

<verse osisID="Bar.6.26"> Daarom<note n="2645">Wijl zij zich niet kunnen bewegen (v. 25). Vgl. Is. XL 20; XLI 7; Jer. X 4.</note>, als zij op den grond vallen, staan zij uit zich zelven niet op; zelfs als iemand hem overeind zet, kan hij uit zich zelf niet blijven staan; maar gelijk aan dooden zet men hun hunne offergaven voor<note n="2646">Gelijk aan dooden, die evenmin genot hebben van de spijzen, welke op hun graf gelegd worden. Vgl. Dan. XIV 2.</note>.</verse>

<verse osisID="Bar.6.27"> Hunne priesters verkoopen hunne offers en verbruiken ze; eveneens nemen hunne vrouwen er haar deel van<note n="2647">Septuag.: ‘eveneens zouten hunne vrouwen daarvan in’, te weten van de vleeschspijzen, welke in overvloed geofferd worden.</note>, en noch aan eenen zieke noch aan eenen bedelaar deelen zij er iets van mede<note n="2648">In het oog van den Israëliet was dit dubbel hardvochtig. Zie Deut. XIV 29; XVI 11, 14.</note>.</verse>

<verse osisID="Bar.6.28"> Aan hunne offers raken kraamvrouwen en die de maandstonden hebben<note n="2649">Zoo weinig telden de heidenen hunne afgoden en derzelver eeredienst. Want voor den Israëliet was dat een gruwel. Zie Lev. XII 4; XV 19-33.</note>. Daar gij dan hieruit weet, dat zij geen goden zijn, vreest hen niet!</verse>

<verse osisID="Bar.6.29"> Waarom toch heeten zij goden? Want vrouwen<note n="2650">Die naar de Wet van den offerdienst geheel en al waren uitgesloten.</note> disschen voor aan de zilveren en gouden en houten goden.</verse>

<verse osisID="Bar.6.30"> En in hunne huizen zitten de priesters met gescheurde kleederen en met geschoren hoofd en baard en met ongedekte hoofden<note n="2651">Dit alles was aan de Israëlietische priesters door de Wet verboden. Zie Lev. X 6; XIX 27; XXI 5.</note>.</verse>

<verse osisID="Bar.6.31"> Zij roepen en tieren tegen hunne goden als bij een lijkmaal<note n="2652">Zoo handelden ook de priesters van Baäl, III Reg. XVIII 28.</note>.</verse>

<verse osisID="Bar.6.32"> De priesters nemen hun de kleederen af en kleeden er hunne vrouwen en hunne kinderen mede.</verse>

<verse osisID="Bar.6.33"> En lijden zij iets van iemand of ondervinden zij eenig goed, zij kunnen het niet vergelden. Zij kunnen eenen koning noch aanstellen noch afzetten.</verse>

<verse osisID="Bar.6.34"> Evenzoo kunnen zij noch rijkdommen schenken noch kwaad vergelden<note n="2653">Septuag.: ‘noch koper schenken’.</note>. Doet iemand aan hen eene gelofte zonder ze te volbrengen, ook dit wreken zij niet.</verse>

<verse osisID="Bar.6.35"> Zij bevrijden geen mensch van den dood, noch ontrukken zij een zwakke aan een sterkere.</verse>

<verse osisID="Bar.6.36"> Aan eenen blinde geven zij het gezicht niet weder, uit den nood kunnen zij niemand redden.</verse>

<verse osisID="Bar.6.37"> Over eene weduwe kunnen zij zich niet ontfermen noch aan weezen weldoen.</verse>

<verse osisID="Bar.6.38"> Op de steenen uit het gebergte gelijken hunne houten en steenen en gouden en zilveren goden. Doch die ze vereeren, zullen te schande worden.</verse>

<verse osisID="Bar.6.39"> Hoe kan men dan meenen of zeggen, dat zij goden zijn?</verse>

<verse osisID="Bar.6.40"> Want zelfs de Chaldeën doen hun oneer aan<note n="2654">Te weten door den afgod te vragen wat hij niet geven kan, brengen zij zijne onmacht aan den dag. Dit wordt verder met een voorbeeld aangetoond.</note>; want als zij van eenen stomme hooren, die niet spreken kan, brengen zij die zaak voor Bel<note n="2655">Zie voor dezen afgod Is. XLVI noot 1.</note> en vragen van hem de spraak.</verse>

<verse osisID="Bar.6.41"> Alsof degenen konden waarnemen, die zich niet bewegen kunnen; en zij zelven, als zij het beseffen, geven het op; hunne goden toch, zij hebben geen verstand<note n="2656">Als de afgodendienaars beseffen, dat hunne goden machteloos zijn, geven zij het vragen op. Septuag.: ‘Wanneer zij eenen stomme zien, die niet spreken kan, brengen zij er Bel bij en vragen hem om de spraak. Alsof hij (Bel) het kon verstaan! En al zien zij het in, zij kunnen ze niet verlaten; want zij zijn zonder verstand’.</note>.</verse>

<verse osisID="Bar.6.42"> Vrouwen echter, zijn met linten omwonden, langs de wegen gezeten en branden olijfsteenen.</verse>

<verse osisID="Bar.6.43"> Wordt dan eene van haar door een voorbijganger aangetrokken en slaapt zij bij hem, dan verwijt zij aan wie naast haar zit, dat deze niet, gelijk zij, waardig is bevonden en dat haar lint niet verscheurd is<note n="2657">Jeremias doelt op den ontuchtigen eeredienst der godin Belit, waarvan ook Herodotus (I 199) gewaagt. Volgens hem deed de Chaldeeuwsche jonkvrouw de gelofte om zich ter eere van Belit eenmaal in haar leven aan de ontucht over te geven. Zij begaf zich daartoe naar de plaats, aan de godin toegewijd, het voorhoofd met linten omkransd, ten teeken dat zij zich aan de godin verbonden had. Had zij hare zoogenaamde gelofte vervuld, dan scheurde zij die linten vaneen. Terwijl zij daar zat, brandde zij wat het Grieksch noemt pitura, d.i. zemelen, een toovermiddel, om de driften op te wekken. De Vulgaat las vermoedelijk piturides, wat gestampte olijven beteekent, hier echter door ossa olivarum, d.i. olijfsteenen, vertaald is.</note>.</verse> 


<verse osisID="Bar.6.44"> Alles echter, wat voor hen geschiedt, is logen. Hoe kan men dan meenen of zeggen, dat zij goden zijn?</verse>

<verse osisID="Bar.6.45"> Door kunstenaars nu en door goudsmeden zijn zij gemaakt. Zij kunnen niets anders zijn dan datgene wat de priesters<note n="2658">Septuag. ‘de kunstenaars’ of makers van beelden.</note> willen.</verse>

<verse osisID="Bar.6.46"> Ook de kunstenaars zelven, die ze maken, zijn niet van langen duur. Kunnen dan de dingen, welke door hen zijn vervaardigd, goden zijn<note n="2659">Vgl. Is. XLIV 14-20; Jer. X 9.</note>?</verse>

<verse osisID="Bar.6.47"> Slechts leugen en schande laten zij voor de nakomelingen achter<note n="2660">Leugen en schande zijn hier de afgoden zelven, welke de makers aan hunne kinderen achterlaten tot hun eigen schande. Vgl. Jer. X 14, 15.</note>.</verse>

<verse osisID="Bar.6.48"> Want komen over hen krijg en onheilen, dan overleggen de priesters onder elkander, waar zij zich met hen kunnen verbergen.</verse>

<verse osisID="Bar.6.49"> Hoe kan men dan achten, dat zij goden zijn, zij, die zich niet eens voor oorlog vrijwaren noch zich aan onheilen onttrekken?</verse>

<verse osisID="Bar.6.50"> Want daar zij van hout zijn, verguld en verzilverd, zal het naderhand<note n="2661">Vgl. Zach. XIII 2.</note> door alle volken en koningen erkend worden, dat zij logen zijn; ja, klaarblijkelijk is het<note n="2662">De Septuag. verbindt de woorden anders: ‘Voor alle volken en koningen zal het klaarblijkelijk worden’ enz.</note>, dat zij geen goden zijn, maar het werk van 's menschen handen, en dat er niets van Gods werk aan hen is<note n="2663">d.i. Volstrekt niets wat door Gods handen gemaakt is. Van sommige beelden gaf men voor, dat zij, uit den hemel gedaald, van de Godheid afkomstig waren.</note>.</verse>

<verse osisID="Bar.6.51"> Waaruit is het dan kenbaar, dat zij geen goden zijn, maar werken van 's menschen handen, en dat er niets van Gods werk aan hen is<note n="2664">Het antwoord volgt in v. 52. De Codex Alexandrinus heeft: ‘Voor wien is het niet klaarblijkelijk, dat zij geen goden zijn?’ Eene gevolgtrekking uit het voorafgaande.</note>?</verse>

<verse osisID="Bar.6.52"> Zij stellen over de landstreek geenen koning aan en kunnen den menschen geen regen geven<note n="2665">Deze zijn inderdaad werken van God; zie Gen. XVII 6; Lev. XXVI 3; I Reg. II 10 enz.</note>.</verse>

<verse osisID="Bar.6.53"> Ook eene rechtzaak kunnen zij niet beslechten noch landstreken van onrecht bevrijden<note n="2666">Gelijk God zoo menigwerf gedaan heeft ter gunste van zijn verdrukt volk.</note>; want zij kunnen niets, gelijk de kraaien midden tusschen hemel en aarde<note n="2667">De zin der vergelijking kan zijn: als kraaien, die schuw rondvliegen en niets kunnen dan krassen, zijn hunne goden ijdel en nietswaardig.</note>.</verse>

<verse osisID="Bar.6.54"> Immers als er vuur valt in het huis der houten, zilveren en gouden goden, vluchten wel hunne priesters en redden zich; zij echter branden als balken middendoor.</verse>

<verse osisID="Bar.6.55"> Aan eenen koning nu en aan krijg kunnen zij niet weerstaan. Hoe kan men dan achten of aannemen, dat zij goden zijn?</verse>

<verse osisID="Bar.6.56"> Noch voor dieven noch voor roovers kunnen zich vrijwaren de houten en steenen en vergulde en verzilverde goden; degenen, die sterker zijn dan zij,</verse>

<verse osisID="Bar.6.57"> ontnemen hun het goud en het zilver en het kleed, waarmede zij bedekt zijn, en gaan heen, zonder dat zij zich kunnen helpen.</verse>

<verse osisID="Bar.6.58"> Derhalve is het beter een koning te zijn, die zijne macht kan toonen, of een geriefelijk huisraad, waarop zijn bezitter roem draagt, of eene huisdeur, welke wat binnen is beveiligt<note n="2668">De Septuag. voegt er bij: ‘of een houten pilaar in de koninklijke paleizen’.</note>, dan de leugengoden.</verse>

<verse osisID="Bar.6.59"> Immers<note n="2669">Het door God geschapene toont zich werkdadig en weldadig naar Gods bevel, maar de afgodsbeelden doen en kunnen niets.</note> zon en maan en sterren, die zoo schitterend zijn en ten dienste worden uitgezonden, zij gehoorzamen.</verse>

<verse osisID="Bar.6.60"> Eveneens is ook de bliksem, zoodra hij zich vertoont, duidelijk zichtbaar; en zoo ook blaast de wind in elke landstreek.</verse>

<verse osisID="Bar.6.61"> En de wolken, als haar door God geboden wordt het geheele aardrijk te doortrekken, volbrengen wat haar bevolen is.</verse>

<verse osisID="Bar.6.62"> Ook het vuur, van boven afgezonden om bergen en wouden te verteren, doet wat aan hetzelve geboden is. Doch genen zijn noch in schoonheid noch in kracht aan één van deze gelijk<note n="2670">Genen, d.i. de afgodenbeelden, aan deze, de genoemde natuurkrachten.</note>.</verse>

<verse osisID="Bar.6.63"> Daarom mag men niet meenen noch zeggen, dat zij goden zijn, dewijl zij noch gericht kunnen houden noch iets voor de menschen doen.</verse>

<verse osisID="Bar.6.64"> Daar gij dan weet, dat zij geen goden zijn, vreest hen dus niet!</verse>

<verse osisID="Bar.6.65"> Want zij kunnen koningen vloeken noch zegenen.</verse>

<verse osisID="Bar.6.66"> Ook teekenen aan den hemel laten zij onder de heidenen niet zien<note n="2671">Zie Jer. X noot 2.</note>; zij lichten niet gelijk de zon en schijnen niet gelijk de maan.</verse>

<verse osisID="Bar.6.67"> Beter dan zij zijn de dieren, welke kunnen vluchten onder eene beschutting en zich helpen.</verse>

<verse osisID="Bar.6.68"> Op geene wijze dan blijkt het ons, dat zij goden zijn; daarom vreest hen niet!</verse>

<verse osisID="Bar.6.69"> Want gelijk een vogelschrik in een komkommerveld niets beveiligt, alzoo zijn hunne houten en zilveren en vergulde goden.</verse>

<verse osisID="Bar.6.70"> Evenzoo is ook in een hof een witte doorn, waarop elke vogel gaat zitten<note n="2672">Het gaat met dien vogelschrik als met een witten doorn, Septuag. ‘met een doornstruik’; in plaats van aan het gevogelte schrik aan te jagen, zet het er zich op neder.</note>. Zoo zijn ook aan eenen in de duisternis weggeworpen doode hunne houten en vergulde en verzilverde goden gelijk.</verse>

<verse osisID="Bar.6.71"> Ook aan het purper en karmozijn<note n="2673">Septuag.; ‘Ook aan het purper en aan het marmer’, wat misschien beteekent: aan de als marmer dof glanzende stof of aan de op marmer gelijkende kalk- of verflaag op de houten beelden.</note>, welke op hen vermotten, kunt gij dus weten, dat zij geen goden zijn. Zij zelven ook worden ten laatste opgegeten en zijn een smaad in het land<note n="2674">Als vermolmde beelden, waarvan de neus en de ooren enz. afvallen.</note>.</verse>

<verse osisID="Bar.6.72"> Beter is een gerechtig mensch, die geen godenbeelden heeft; want hij zal verre zijn van den smaad<note n="2675">Dit wil zeggen: hij zal niet zijn blootgesteld aan den smaad en de teleurstelling, welke den afgodendienaars wacht, maar integendeel de hoogste eer, God zelven, het opperste goed bezitten.</note>.</verse>

</chapter>
</div>
<div canonical="true" osisID="Ezek" type="book">
		<title short="Ezechiël" type="main">De Profetie van Ezechiël</title>
		<title>Inleiding</title>
<p><hi type="bold">Ezechiël</hi>, wiens Hebreeuwsche naam ‘Iechezk'eel’ beteekent <hi type="italic">sterk is God</hi> of <hi type="italic">dien God sterk maakt</hi> (zie I 3; III 8), was de zoon van Buzi en een der priesters, die in het jaar 598 v.Chr. met Joachin gevankelijk werden weggevoerd uit Jerusalem (IV Reg. XXIV 12-16; vgh Ez. XXXIII 21; XL 1). Hij vestigde zich met de overige ballingen te Tel-Abib (zie op III 15), aan den stroom Chobar (zie I noot 2), in Babylonië, en schijnt zijn verder leven aldaar te hebben doorgebracht. In het vijfde jaar van Joachin's wegvoering, volgens sommigen in zijn dertigste levensjaar (zie I noot 1), ontving hij zijne roeping tot profeet (Ez. I 2 vgl. met v. 4 volg.) in het I 4 - III 15 beschreven visioen. Uit XXIX 17, vgl. I 2, blijkt, dat hij minstens twee en twintig jaren (593-571) als profeet werkzaam bleef. Naar XXIV 16-18 was hij gehuwd en verloor hij zijne vrouw door den dood, tot een teeken voor Israël. Door zijne medeballingen werd hij als profeet geëerd (VIII 1 volg.; XIV 1 volg.), soms echter bedreigd en bespot (zie II noot 7). Buiten het weinige, dat de Profetie omtrent het leven van den profeet mededeelt, is hiervan niets met zekerheid bekend. Volgens het Roomsche Martelaarsboek op 10 April (vgl. den H. Athanasius, Or. de incarn. Verbi) werd hij om het leven gebracht door eenen rechter van zijn volk, dien hij om afgoderij bestrafte.</p>
<p>De profetische bediening van Ezechiël onderscheidt zich onder twee opzichten van die der overige profeten. Vooreerst zag hij de goddelijke openbaring meermalen in den staat van geestvervoering of extase (vgl. de algemeene inleiding op de Profetische boeken bl. 14). Verder kenmerkte zich zijne bediening door zijn plaatsvervangend lijden. Hij moest het lijden van zijn volk niet slechts verkondigen en door teekenen verzinlijken, maar ook op de smartelijkste wijze daarin deelen, om hierdoor de komende jammeren aan zijn volk levendiger voor te stellen. Hij trad op als leeraar, maar tevens als middelaar voor zijn zondig volk en verwierf voor hetzelve door zijn lijden Gods barmhartigheid, gelijk het betaamde aan het type van den verwachten Verlosser.</p>
<p>Tot waardeering der Profetie van Ezechiël lette men op de tijdsomstandigheden, onder welke hij optrad (zie de inleiding op Jeremias bl. 263). In plaats dat de met Joachin naar Chaldea gevoerde Judeërs de ballingschap gelaten en in den geest van boetvaardigheid droegen als de rechtvaardige straf hunner zonden, bleven zij, in strijd met den hun geopenbaarden wil van God, de ijdele hoop voeden, dat de in Juda achtergeblevenen, koning en volk, zich van het juk der Chaldeën nog zouden bevrijden (vgl. Jer. XXVII 9 volg.; XXVIII 3, 4; XXIX), als ware Juda's vernedering alleen het gevolg van Chaldea's tijdelijke overmacht. Daarom voorspelde Ezechiël in het eerste tijdperk van zijn optreden, dat de maat der zonden vol was en derhalve Gods toorn zou neerkomen op Juda en inzonderheid op Jerusalem. Het huis van David zou troon en schepter verliezen, de stad en de tempel zouden verdelgd en het rijk van Juda zou vernietigd worden. Nadat deze voorspellingen vervuld waren en de overblijfselen van Juda deels gedood, deels in ballingschap waren weggevoerd, dreigde den ballingen een ander gevaar. Teleurgesteld in hunne verwachtingen betreffende de onschendbaarheid van de stad, den troon en den tempel, zouden zij zich licht aan moedeloosheid overgeven, allengs de heerlijke toekomst van Gods volk uit het oog verliezen en door vermenging met de heidenen, wier goden den God van Israël schijnbaar hadden overwonnen, als volk verdwijnen. Daarom ontving Ezechiël den last om het volk door zijne boetprediking tot berouw en bekeering op te wekken en vooral de eeuwenoude belofte aan Israël in herinnering te brengen, te weten den terugkeer uit de ballingschap, de herstelling van het volk in zijn land en inzonderheid de verlossing in het Rijk van den Messias, den tweeden David.</p>
<p>Ezechiël was derhalve geroepen, om Gods getrouwheid zoowel in bedreigingen als in beloften te profeteeren. Daarom legde God hem gedurig op de lippen: ‘Gij zult weten, dat Ik de Heer ben’, de God des Verbonds. Reeds bij zijne eerste roeping aanschouwde hij in een profetisch gezicht den getrouwen God des Verbonds, zich aan hem openbarend als den wreker der zonden en den voltrekker der zegenrijke beloften. Dit is dan ook de <hi type="italic">hoofdinhoud</hi> der Profetie, welke in <hi type="italic">drie deelen</hi> wordt verdeeld.</p>
<p>Na de <hi type="italic">inleiding</hi>, het visioen der roeping van den profeet (I-III 21), bevat het <hi type="italic">eerste deel</hi> de profetieën tegen Juda vóór den val van Jerusalem (III 22 - XXIV). Hierin bestrijdt de profeet de ijdele hoop op het behoud van de stad, het koningschap en den tempel, en predikt hij  het naderende godsgericht over Juda. Dit deel laat zich splitsen in vijf groepen van profetieën.</p>
<p>A. Na eene nieuwe openbaring des Heeren, waarin God aan Ezechiël zijne gedragslijn voorschrijft (III 22-27), voorspelt de profeet door zinnebeeldige handelingen (IV-V) en door woorden (VI-VII), dat Jerusalem belegerd en veroverd, dat Juda verbannen zal worden.</p>
<p>B. Door een profetisch gezicht (VIII-XI) openbaart hem God, in tegenwoordigheid van Israël's oudsten, de oorzaak dier straffen. In den geest is hij te Jerusalem getuige van de afgoderij in en bij den tempel (VIII); God geeft bevel de schuldigen te straffen, de getrouwen te sparen (IX); Gods heerlijkheid verlaat den tempel (X) en ook, na de aankondiging van schuld en straf, de stad. Hiermede is het gezicht geëindigd, dat de profeet aan de ballingen mededeelt (XI).</p>
<p>C. In de derde groep (XII-XIX) zijn velerlei profetieën bijeengevoegd, die alleen door hare gemeenschappelijke betrekking tot Jerusalem's en Juda's schuld en straf met elkander verbonden zijn. Ezechiël profeteert door zinnebeeldige handelingen de wegvoering des volks, de vlucht van Sedecias en de verwoesting des lands (XII 1-20). Daarop volgen godspraken betreffende het geloof aan valsche waarzeggerij en het ongeloof tegenover ware profetie: dit toch was een der oorzaken van de rampen (XII 21- XIV 11), welke vooral het overblijfsel van Jerusalem zouden treffen (XIV 12-23). De profeet vergelijkt Jerusalem met het onnutte hout van den wijnstok, dat ten vure gedoemd wordt (XV); hij stelt in eene uitvoerige strafrede Juda voor als eene schaamtelooze boeleerster, die Samaria en Sodoma in boosheid overtreft (XVI), en veroordeelt in eene nieuwe gelijkenis den koning Sedecias (XVII). Na eene verhandeling over Gods rechtvaardigheid (XVIII) volgt nog een klaaglied over de vorsten en het volk van Juda (XIX).</p>
<p>D. In tegenwoordigheid der oudsten verwijt de profeet aan geheel Israël de gruwelen in Egypte, in de woestijn en in Chanaän gepleegd (XX). Daarom zal Juda door het vuur verteerd, Jerusalem door het zwaard uitgemoord worden (XXI). Want afschuwelijk is de zedeloosheid van Jerusalem (XXII), Juda is schuldiger dan Israël ooit was (XXIII).</p>
<p>E. Op den dag dat Jerusalem's belegering aanving, voorspelde de profeet door de gelijkenis van den roestigen ketel het lot van de bewoners der stad. Bij den dood zijner vrouw verbiedt hem God openlijk te treuren, om den ballingen te beteekenen, dat zij het dierbaarste zouden verliezen, zonder daarover rouw te mogen bedrijven (XXIV).</p>
<p>In het <hi type="italic">tweede deel</hi> (XXV-XXXII) zijn de profetieën betreffende de heidensche volken bijeenverzameld. Voorop staan de zes naburige volken, die zich om Juda's val verheugd en Israël gehoond hadden. Vier van deze, Ammon, Moab, Edom en Philistea, worden in hoofdst. XXV bedreigd. Uitvoeriger handelt de profeet over Tyrus en zijnen koning (XXVI-XXVIII 19) en werpt daarna eenen blik op Sidon (XXVIII 20-26). In XXIX-XXXII volgen zes profetieën tegen Egypte, die uit verschillende jaren dagteekenen.</p>
<p>Het <hi type="italic">derde deel</hi> (XXXIII-XLVIII) bevat de godspraken betreffende Israël's herstelling. Als inleiding gaat eene verhandeling vooraf over de verplichting van den profeet als wachter des Heeren, over Gods  barmhartigheid en rechtvaardigheid; daarna richt de profeet zich tot de in Juda achtergeblevenen en tot de weerspannige ballingen (XXXIII). Op welke wijze God zijn volk zal herstellen, wordt eerst in het algemeen aangekondigd. De Heer zal de kwade herders doen omkomen. Hij zal zijne schapen verzamelen, besturen en weiden door den tweeden David, den Messias (XXXIV). Terwijl het bergland Seïr verwoest blijft, zal Israël naar zijn land terugkeeren. Aldaar zal God zijn volk reinigen, het met een nieuwen geest bezielen en in den vroegeren luister herstellen tot verheerlijking van zijnen naam (XXXV-XXXVI). Het gedoode Israël zal opstaan, evenals de doodsbeenderen voor de oogen van den profeet met vleesch bekleed en met leven bezield worden. Ephraïm en Juda zullen tot één Rijk hereenigd worden onder den tweeden David, en de Heer zal in hun midden wonen (XXXVII). De onverwinbaarheid en onvergankelijkheid van het herstelde Rijk wordt daarop zinnebeeldig beteekend in den krijg en de schandelijke nederlaag van Gog met zijne legerscharen (XXXVIII-XXXIX). In het laatste profetisch gezicht toont God den nieuwen tempel (XL-XLII), den nieuwen eeredienst (XLIII-XLVI), de herschepping van het land en de nieuwe verdeeling daarvan onder de twaalf stammen (XLVII-XLVIII), om zinnebeeldig te beteekenen, dat Hij een Rijk zal stichten, waarin Hij te midden van zijn volk zal wonen en in zijn heiligdom naar vaste regelen gediend zal worden door de priesters zijner keuze en door den Vorst uit David's huis.</p>
<p>Uit dit overzicht van den inhoud der Profetie blijkt, dat de profetische gezichten, de zinnebeeldige handelingen en de gelijkenissen een aanzienlijk deel van dit geschrift innemen. Eigenaardig is in deze de wijze van voorstelling. Vergelijken wij b.v. het roepingsvisioen van Isaias (VI) met dat van Ezechiël (I 4 - III 15). Zakelijk is er overeenkomst en gelijkheid, doch de voorstelling is geheel verschillend. Terwijl Isaias sober is in de beschrijving van hetgeen hem getoond werd, werkt Ezechiël zijn profetisch gezicht uit tot in de geringste bijzonderheden. Hetzelfde verschil met de andere profeten vertoont zich in de voorstelling der zinnebeeldige handelingen. Wat Jeremias op last van God tot een voorbeduidsel voor Israël moest verrichten, verhaalt hij met enkele woorden (vgl. b.v. Jer. XLIII 9), om vervolgens de beteekenis uitvoeriger te verklaren (v. 10-13). Ezechiël daarentegen laat niet zelden de verklaring achterwege en beschrijft des te zorgvuldiger wat hij doen moet, om b.v. de belegering der stad (IV), de verstrooiing van Juda (V), het lot van koning Sedecias (XII) voor te stellen. Vooral bij de gelijkenissen treedt deze eigenaardigheid van Ezechiël op den voorgrond. Gelijk de andere profeten rijken en landen voorstellen onder gelijkenissen aan de levende en levenlooze natuur ontleend, zoo doet het ook Ezechiël, wanneer hij het trouwelooze Juda als eene schaamteloos ontuchtige vrouw afbeeldt (XVI en XXIII), of het huis van David vergelijkt met een ceder en een wijnstok en een leeuw (XVII en XIX), of Assur een trotschen ceder noemt (XXXI), Egypte een krokodil (XXIX en XXXII), of wanneer hij Tyrus beschrijft als een opgetuigd en beladen koopvaardijschip (XXVII). Terwijl echter bij andere profeten deze gelijkenissen meestal slechts met enkele woorden aangeduid worden, zijn  zij bij Ezechiël uitvoerige allegorieën. Deze uitvoerigheid is eene der vele oorzaken van de duisterheid zijner Profetie. Want niet zelden valt moeilijk te onderkennen, wat tot het wezen der zaak behoort, wat daarentegen enkel tot opluistering van het beeld dient. Hierbij komt, dat in zulke omstandige beschrijvingen woorden gebruikt zijn, welker beteekenis, omdat zij alleen bij Ezechiël voorkomen, niet vaststaat. Ten gevolge der duisterheid zijn er bovendien niet weinig schrijffouten in den tekst gekomen, en zulks reeds vroegtijdig, daar ook de Septuagint een deel derzelve met den tegenwoordigen Hebreeuwschen grondtekst gemeen heeft. Evenwel bevat deze Grieksche vertaling niet weinige lezingen, vooral in de laatste acht hoofdstukken, die eenigszins tot verduidelijking bijdragen.</p>
<p>Het goddelijk gezag der Profetie van Ezechiël werd reeds erkend ten tijde van Jesus, Sirach's zoon. Want onmiddellijk na Jeremias en vóór de twaalf Kleine Profeten roemt hij (Eccli. XLIX 10, 11) Ezechiël met bewoordingen, welke duidelijk op de Profetie terugzien. De plaats, die deze destijds in den Canon innam, heeft zij te allen tijde behouden. Woordelijke aanhalingen komen in het Nieuwe Testament niet voor, doch des te meer aanduidingen en zinspelingen op de godspraken en zinnebeelden. Vgl. b.v. Joan. X 11 volg. met Ez. XXXIV 11 volg., verder Matth XIII 32 met Ez. XVII 23. Vooral de H. Joannes in de Openbaring heeft de profetie van Ezechiël niet zelden nagevolgd; vgl. Apoc. XVIII-XXI met Ez. XXVII, XXXVIII volg., XLVII volg.</p>
<chapter osisID="Ezek.1"> 
 

<title>Hoofdstuk I.</title>
<p>Opschrift (v. 1-3). Verschijning van de heerlijkheid des Heeren: de vuurwolk met de vier levende wezens (v. 4-14), de vier raderen (v. 15-21), het uitspansel (v. 22-25) en de troon des Heeren (v. 26-28).</p>
<verse osisID="Ezek.01.1"><hi type="bold">E</hi>N het geschiedde in het dertigste jaar, in de vierde (maand), den vijfden der maand<note n="2676">In het dertigste jaar, naar v. 2 ‘het vijfde jaar der wegvoering van Joachin’, d.i. in het jaar 593. Sommigen denken aan het dertigste levensjaar van Ezechiël; doch hetgeen volgt in de vierde maand enz. (volgens oud-Israëlietische gewoonte van de Paaschmaand af geteld, omstreeks Juni-Juli) veronderstelt eerder eene gewone, algemeen gebruikelijke dan eene geheel persoonlijke jaartelling. Anderen stellen het dertigste jaar na Josias' hervorming omstreeks 623; doch het blijkt niet, dat deze hervorming het aanvangspunt eener nieuwe jaartelling is geworden. Nog anderen stellen het dertigste jaar der toen gangbare Babylonische tijdrekening; doch Nabopalassar, van wiens troonsbeklimming men eene nieuwe jaartelling had kunnen beginnen, werd koning in 626.</note>, toen ik te midden der gevangenen aan den stroom Chobar was<note n="2677">De profeet woonde te midden der gevangenen; dezen waren echter bij dit visioen niet tegenwoordig, zie III 14, 15. De stroom Chobar is niet de Habor, waarheen volgens IV Reg. XVII 6 de Noord-Israëlieten waren heengevoerd; want de namen verschillen, en terwijl de Habor door Noord-Mesopotamië stroomde, vloeide de Chobar ‘in het land der Chaldeën’ (v. 3), d.i. in Babylonië, werwaarts de ballingen uit Juda waren overgebracht (IV Reg. XXIV 15, 16).</note>, dat de hemelen werden geopend; en ik zag gezichten Gods<note n="2678">De hemelen schenen voor zijne oogen als geopend; vgl. Matth. III 16. Daaruit kwamen gezichten Gods, d.i. de hierna beschreven verschijningen, welke door den profeet in geestvervoering met de oogen des geestes, niet met die des lichaams, gezien werden; zij heeten gezichten Gods, omdat zij door God getoond werden en God zelven tot voorwerp hadden. Zie v. 3 en III 14.</note>.</verse>

<verse osisID="Ezek.01.2"> Den vijfden der maand, dat is het vijfde jaar der wegvoering van koning Joachin,</verse>

<verse osisID="Ezek.01.3"> geschiedde het woord des Heeren tot den priester Ezechiël, den zoon van Buzi, in het land der Chaldeën aan den stroom Chobar; en aldaar kwam op hem de hand des Heeren<note n="2679">Deze uitdrukking komt in de Profetie dikwerf voor. Gods hand, het zinnebeeld zijner kracht (zie Jer. XV 17; vgl. Is. VIII 11), werkte op het verstand en den wil van den profeet, zoodat hij dingen zag, die boven het bereik zijner natuurlijke vermogens waren. Ezechiël gebruikt deze uitdrukking vooral waar er sprake is van eene eigenlijke geestverrukking (zooals hier en III 14, 22; VIII 1; XXXVII 1; XL 1), doch ook bij andere wijzen van openbaring (zooals XXXIII 22). In plaats van op hem heeft de Septuag. ‘op mij’. - Met nadruk herhaalt de profeet in v. 1-3, dat dit hemelsch gezicht hem verscheen in het land der ballingschap. Want deze openbaring Gods strekte tot bewijs, dat God zijn volk in de ballingschap niet had verlaten, maar het als een vader kastijdde tot bekeering en tot heil. Immers verscheen hier aan den profeet (II 1) de heerlijkheid des Heeren, d.i. de openbaring van den God des Verbonds, van Hem, die eens Israël uit Egypte geleidde en in de wolkzuil beschermend en wrekend vergezelde (Exod. XVI 10), die bij de plechtige sluiting des Verbonds in majesteit op Sinaï neerdaalde (Exod. XXIV 16, 17), die van toen af boven de Verbondsark op soms zichtbare wijze troonde (Num. XIV 10) om gerichten van gerechtigheid en erbarming te oefenen, die later op een zelfde wijze den tempel van Salomon binnentrad en rustend boven het verzoendeksel op de cherubijnen te midden van zijn volk zegenend verbleef (III Reg. VIII 11). - De vele zinnebeelden bij deze verschijning Gods - vandaar het meervoud gezichten - waren den profeet uit de heilige geschiedenis bekend als zinnebeelden deels van wraak en deels van erbarming. Zoo toonde hem God reeds aanstonds het tweevoudig doel zijner zending, de prediking van Gods gericht en van Gods ontferming,</note>.</verse> 


<verse osisID="Ezek.01.4"> En ik zag, en zie, een stormwind kwam van het noorden; en een zware wolk en warrelend vuur en een lichtglans rondom dezelve; en uit het midden daarvan als de schijn van witgoud, te weten uit het midden des vuurs<note n="2680">Eerst beschrijft de profeet, hoe het hemelsche gezicht zich van verre aan hem vertoonde. Stormwind en wolken zijn de zinnebeelden van den wrekenden God (zie Jer. XXIII 19; Joël II 2; Soph. I 15), wiens gerichten de profeet tot hoofdst. XXXII verkondigt. Van het noorden komt de Heer (zie Jer. I 13 volg.) ten gerichte over Jerusalem en Juda. Dit gericht wordt verder verzinlijkt door warrelend, d.i. heen en weer flikkerend, bliksemvuur (vgl. Exod. IX 24; Ps. XCVI 2-5), waardoor de wolk als in een laaien gloed werd veranderd en met een stralenden lichtglans omgeven; vgl. Ps. XVII 9, 13. Uit het midden van het vuur glinsterde als de schijn, Hebr. letterlijk ‘als het oog’, van fonkelend witgoud, dat een mengsel is van goud en zilver. Hierin openbaarde zich (zie v. 26 volg. en VIII 2) de boven de cherubijnen tronende God.</note>;</verse>

<verse osisID="Ezek.01.5"> en in het midden daarvan was de gelijkenis van vier levende wezens; en dit was hunne gedaante: de gelijkenis eens menschen hadden zij<note n="2681">In v. 5-14 volgt de beschrijving der vier levende wezens. Naar X 20 waren het cherubijnen, derhalve geene bloote zinnebeelden, doch geestelijke wezens, engelen van den eersten rang gelijk de seraphijnen van Is. VI 2. Zij waren de dragers van den troon, waarop ‘de heerlijkheid des Heeren’ zich openbaarde, evenals Exod. XXV 22, waar de Heer beloofd had tot zijn volk te spreken ‘uit het midden tusschen de twee cherubijnen’; zie Exod. XXV noot 17. Maar de voorstelling der cherubijnen is hier anders dan in Exod. XXV noot 16 wordt beschreven. Hier in v. 5 is alleen sprake van de gelijkenis eens menschen, omdat in hunne verschijning de menschengedaante het meest op den voorgrond trad, hoewel zij naar v. 10 tevens het voorkomen van een leeuw, van een stier en van een arend hadden. Bij de versiering in den tempel van Salomon (zie III Reg. VII 29) stonden eveneens stieren- en leeuwengedaanten met cherubijnen in verbinding. Volgens vele nieuweren heeft de voorstelling van Ezechiël verwantschap met de Assyrisch-Babylonische stiergodheden (volgens velen ‘kiroebi’ genaamd), ontzaglijk groote en gevleugelde stieren, soms leeuwen, met een menschelijk gelaat. - Het Latijnsche animalia beteekent hier levende wezens (Septuag. ‘zôa’; vgl. Apoc. IV 6). Dit woord duidt aan, dat de cherubijnen de volheid des levens hadden, daar zij in de onmiddellijke nabijheid van God, de bron des levens, waren en den troon droegen van Hem, die door zijn Verbond het verloren leven aan de menschen zou terugschenken. - De gelijkenis van enz.: door deze en dergelijke uitdrukkingen, die in dit hoofdstuk gedurig terugkeeren, geeft de profeet te kennen, dat de goddelijke dingen, die hij zag, door geen menschelijke taal ten volle konden worden uitgedrukt.</note>.</verse> 


<verse osisID="Ezek.01.6"> Ieder had vier gezichten en Ieder vier vleugelen<note n="2682">Vier gezichten beteekent volgens de gewone opvatting het viervoudige gelaat, volgens anderen den uiterlijken vorm of het voorkomen der wezens. Gelijk de voornoemde ‘kiroebi’ hadden zij dan een menschelijk gelaat, waren gevleugeld als arenden en geleken overigens op eenen stier en op eenen leeuw. - De vier vleugelen zijn een zinnebeeld van hunne geestelijke natuur, van hunne snelheid en bereidvaardigheid om Gods bevelen te volbrengen.</note>.</verse>

<verse osisID="Ezek.01.7"> Hunne voeten waren rechte voeten, en de zool van hunnen voet was als de zool van een runderhoef; en zij fonkelden als de schijn van gloeiend metaal<note n="2683">Hunne voeten beteekent hier hunne beenen, want de eigenlijke voeten beneden den enkel noemt de profeet aanstonds de zool van hunnen voet. De beenen waren recht, d.i. zij waren niet gebogen aan de knieën en hadden dus geene voor- of achterzijde, wat met de volgende beschrijving overeenstemt. Want de cherubijnen konden zich, zonder om te keeren, naar de vier zijden bewegen. Daarom was hunne voetzool als de zool van een runderhoef naar alle zijden afgerond. - En zij, de beenen, fonkelden enz.; vgl. Apoc. I 15.</note>.</verse>

<verse osisID="Ezek.01.8"> En menschenhanden waren onder hunne vleugelen aan de vier zijden; en zij hadden gezichten en vleugelen aan de vier zijden<note n="2684">Naar de gewone opvatting had elke cherubijn vier handen, te weten onder elken vleugel (v. 6) ééne hand. Doch de Septuag. kan zoo verstaan worden, dat er in het geheel aan de groep der vier cherubijnen vier handen zichtbaar waren, aan elke der vier zijden ééne. Wat hier nog volgt (en zij hadden enz.) is eene herhaling van v. 6; het Hebr.: ‘en (wat betreft) hunne gezichten en vleugelen aan deze vier’ is de inleiding tot v. 9. De Septuag. echter spreekt hier en in v. 9 niet van de vleugelen, die eerst in v. 11 beschreven worden; zij heeft alleen: ‘en de gezichten van die der vier, zij keerden.... niet om’ enz.v. 9b.</note>.</verse>

<verse osisID="Ezek.01.9"> En hunne vleugelen raakten elkander, die van het ééne aan het andere; zij keerden bij het gaan niet om, maar ieder ging recht voor zijn aangezicht uit<note n="2685">De cherubijnen raakten elkander met hunne horizontaal uitgespreide (zie v. 23) vleugelen. Zij vormden alzoo met hun vieren een gesloten vierkant, dat naar elken kant zijne voorzijde had, zoodat zij zich bij het gaan niet omkeerden. Dit laatste komt in v. 12 beter ter sprake.</note>.</verse>

<verse osisID="Ezek.01.10"> Dit nu was de gelijkenis van hun voorkomen: zij hadden het gezicht van eenen mensch; en aan hunne rechterzijde hadden zij, de vier, het gezicht van eenen leeuw; en aan hunne linkerzijde hadden zij, de vier, het gezicht van een rund; en aan hunne bovenzijde hadden zij, de vier, het gezicht van eenen arend<note n="2686">Het gezicht van eenen mensch wordt eerst genoemd als het voornaamste. Naar de gewone verklaring stond het aangezicht van eenen mensch midden tusschen het aangezicht van eenen leeuw en dat van een rund; zie X 14, waar het ook op de tweede plaats genoemd wordt. Verder, volgens de Vulgaat, verhief het aangezicht van eenen arend zich boven de drie andere uit; doch desuper, aan de bovenzijde, staat niet in den grondtekst noch in de andere oude vertalingen. Men kan zich het vierde aangezicht voorstellen tegenover dat van eenen mensch, aan de nog overblijvende binnenzijde. Alzoo waren dan de vier aangezichten naar de vier windstreken gericht en gingen de wezens altijd recht voor één hunner aangezichten uit (v. 12) naar de vier richtingen, in welke zij zich bewogen (v. 17). - Zie voor de opvatting der nieuweren in noot 7. - De mensch, de leeuw, de stier en de arend zijn op de aarde de vier voornaamste der levende wezens en daarom passende zinnebeelden der cherubijnen, die het volle leven hebben en verstand, kracht en snelheid in zich vereenigen.</note>.</verse>

<verse osisID="Ezek.01.11"> Hunne gezichten, en hunne vleugelen waren naar boven uitgestrekt; twee van elks vleugelen raakten elkander, en twee bedekten hunne lichamen<note n="2687">Hunne gezichten staat niet in de Septuag. en past ook niet bij het volgende. Wil men deze woorden behouden, dan dient men ze als op zich zelf staande op te vatten en zijn ze het besluit van v. 10, in dezen zin: En dat waren hunne gezichten. - Met twee vleugelen bedekten zij hunne lichamen uit eerbied voor God; vgl. Is. VI 2. Zie verder noot 10 en 11, ook voor het volgende vers.</note>.</verse>

<verse osisID="Ezek.01.12"> En ieder hunner ging recht voor zijn aangezicht uit; werwaarts de aandrift des geestes was, derwaarts gingen zij, en zij keerden niet om bij het gaan<note n="2688">Zij hadden alle vier een en dezelfde beweging, welke de geest of de kracht Gods hun mededeelde. Zie verder noot 11.</note>.</verse>

<verse osisID="Ezek.01.13"> En de gelijkenis der levende wezens: hunne verschijning was als van brandende kolen vuurs en als eene verschijning van fakkels<note n="2689">Naar de Septuag. met eene geringe wijziging van het Hebr.: ‘En in het midden der levende wezens was eene verschijning als van brandende kolen vuurs en als het gezicht van fakkels’. Dit was het vuur van het altaar, dat in het midden tusschen de vier cherubijnen brandde en reeds van verre (zie v. 4) door den profeet gezien was; vgl. X 2, 6, 7 en Is. VI 6. Dit vuur straalde als brandende kolen en vlamde als fakkels. Verder wordt hier gezegd, dat uit dit altaarvuur bliksemstralen schoten, waardoor het heen en weer scheen te flikkeren. Vgl. Apoc. VIII 3-5.</note>. Dit was, wat men heen en weer zag flikkeren in het midden der levende wezens, een lichtglans van vuur, en uit het vuur schoot bliksemlicht.</verse> 


<verse osisID="Ezek.01.14"> En de wezens gingen en keerden terug naar de wijze van den flikkerenden bliksem<note n="2690">Evenals het altaarvuur bewogen zich de cherubijnen snel als de bliksem. De Septuag. heeft dit vers niet.</note>.</verse>

<verse osisID="Ezek.01.15"> En terwijl ik de wezens beschouwde, verscheen er een rad op den grond naast de wezens, hebbende vier voorzijden<note n="2691">Naast elken cherubijn, op den grond van het tooneel, vertoonde zich een rad. Dit waren de raderen van Gods troonwagen (vgl. Eccli. XLIX 10). Elk rad had vier voorzijden, zie v. 16b; doch naar het Hebr. stonden de raderen ‘aan de vier zijden daarvan’, d.i. van de vier cherubijnen als een geheel beschouwd; zie noot 10.</note>.</verse>

<verse osisID="Ezek.01.16"> En de aanblik der raderen en hun maaksel was als het gezicht der zee<note n="2692">d.i. Als de kleur der zee, zeegroen. Hebr.: als de kleur ‘van Tharsis’ of van Tharsissteen. In X 9 is dit door ‘chrysoliet’ vertaald; vgl. Exod. XXVIII noot 13.</note>; en eenerlei aanzien hadden zij, de vier; en hunne gedaante en hun maaksel was als ware er een rad in het midden van een rad<note n="2693">Waarschijnlijk beteekent dit, dat elk rad uit twee elkander rechthoekig kruisende raderen bestond. Daarom konden zij zich naar al de vier richtingen bewegen; zie v. 17 en X 11.</note>.</verse>

<verse osisID="Ezek.01.17"> Naar hunne vier zijden gingen zij, als zij gingen; en zij keerden niet om bij het gaan<note n="2694">Evenals de cherubijnen; zie v. 9 en 12.</note>.</verse>

<verse osisID="Ezek.01.18"> Ook groot waren de raderen en hoog, en vervaarlijk was hun voorkomen; en geheel de omvang was vol oogen rondom aan deze vier<note n="2695">Hebr.; ‘En hunne velgen, hoog waren zij en vervaarlijk’, omdat geheel de omvang der raderen vol oogen was. Dit beteekent, dat zij vol leven waren, geen doode werktuigen, welke den troonwagen van den levenden God onwaardig waren. Vgl. X 12 en Apoc. IV 6.</note>.</verse>

<verse osisID="Ezek.01.19"> En als de wezens gingen, gingen eveneens ook de raderen naast hen; en als de wezens zich van den grond verhieven, verhieven zich te gelijk ook de raderen.</verse>

<verse osisID="Ezek.01.20"> Werwaarts de geest ging, derwaarts verhieven zich, bij het gaan van den geest, gelijkerwijze ook de raderen, hem volgend. Want de geest des levens was in de raderen.</verse>

<verse osisID="Ezek.01.21"> Als genen gingen, dan gingen zij; en als genen stonden, dan stonden zij; en als genen zich verhieven van den grond, dan verhieven zich eveneens ook de raderen, hen volgend. Want de geest des levens was in de raderen<note n="2696">Hebr. in v. 20 en 21: ‘de geest van het levende wezen (een verzamelwoord, d.i. van de cherubijnen) was in de raderen’; dit was de oorzaak der volmaakte overeenstemming in beweging tusschen de cherubijnen en de raderen: een en dezelfde goddelijke geest bewoog beiden; zie noot 13. Het viertal der wezens en der raderen, het symbolisch getal der algemeenheid en volmaaktheid (vgl. Is. XI 12; Ez. VII 2; Zach. VI 1-5; Apoc. VII 1), en beider vermogen om zich naar de vier windstreken te bewegen, hebben eene zinnebeeldige beteekenis. Beiden toch vereenigd zijn de troonwagen van de heerlijkheid des Heeren, die de gansche wereld bestuurt en zich in het Verbond aan de gansche wereld zou openbaren.</note>.</verse> 


<verse osisID="Ezek.01.22"> En er was eene gelijkenis boven de hoofden der wezens van een uitspansel, dat als den schijn had van schrikwekkend kristal en uitgestrekt was over hunne hoofden daarboven<note n="2697">Boven de hoofden der cherubijnen en daarop als rustend was als een uitspansel (zie Gen. I 6), doorschijnend en schitterend als kristal, dat om zijnen glans en zijne uitgestrektheid schrikwekkend was. Boven dit hemelsche uitspansel verhief zich Gods troon. Zie Exod. XXIV 9, 10 eene zelfde openbaring van den God des Verbonds. Vgl. Apoc. IV 6.</note>.</verse>

<verse osisID="Ezek.01.23"> En onder het uitspansel waren hunne vleugels recht uitgespreid, die van het eene naar het andere; ieder bedekte met twee vleugelen zijn lichaam, ook het ander bedekte zich gelijkerwijze<note n="2698">Zie op v. 9 en 11.</note>.</verse>

<verse osisID="Ezek.01.24"> En ik hoorde het ruischen der vleugelen als het gedruisch van vele wateren, als de stem van den hoogverheven God<note n="2699">De stem van God is de donder. Vgl. Ps. XXVIII 3 volg.</note>; als zij gingen, was er als het gedruisch eener menigte, als het gedruisch eens heerlegers; en als zij stilstonden, lieten hunne vleugelen zich neder<note n="2700">In de richting en de houding van v. 23a. Naar de Septuag. ‘hielden hunne vleugelen stil’.</note>.</verse>

<verse osisID="Ezek.01.25"> Want toen er eene stem klonk boven het uitspansel, dat boven hunne hoofden was, stonden zij stil en lieten hunne vleugelen neder.</verse>

<verse osisID="Ezek.01.26"> En boven het uitspansel, dat boven hunne hoofden hing, was als eene verschijning van saffiersteen, eene gedaante van eenen troon; en op de gedaante van eenen troon eene gelijkenis als eene verschijning eens menschen daarboven<note n="2701">De God des Verbonds vertoonde zich in de gedaante van een mensch, het volmaaktste schepsel op de aarde. Als Koning zetelde Hij op een troon als van enkel saffiersteen; zie Exod. XXIV 10.</note>.</verse>

<verse osisID="Ezek.01.27"> En ik zag als den schijn van witgoud, dat als met eene verschijning van vuur rondom was ingevat; van zijne lendenen af en opwaarts en van zijne lendenen af tot beneden toe zag ik als eene verschijning van vuur, dat eenen lichtglans gaf in het rond<note n="2702">Naar de uitlegging van den H. Hiëronymus behooren de woorden van zijne lendenen af en opwaarts tot het voorafgaande, zoodat het kommapunt in de Vulgaat niet achter circuitum, maar achter desuper moet staan. Zie VIII 2. De zin is dus: Hij, die op den troon zat, was van de lendenen af en opwaarts schitterend als witgoud (zie noot 5), dat rondom omgeven was met een schijn van vuur. Doch van de lendenen af tot beneden toe was de schittering dier menschengedaante slechts als vuur, dat in het rond een zachten lichtglans gaf. Hierdoor werd naar v. 28 de geheele verschijning omgeven als met een regenboog, het zinnebeeld van Gods barmhartigheid. Vgl. Gen. IX 12 volg.; Apoc. IV 3. De barmhartigheid des Heeren is dan ook het onderwerp van het laatste deel der Profetie (XXXIII-XLVIII).</note>,</verse>

<verse osisID="Ezek.01.28"> als eene verschijning van den boog, wanneer hij in de wolken is ten dage van den regen; zóó was de verschijning van den lichtglans in het rond.</verse>

</chapter>


<chapter osisID="Ezek.2">
 

<title>Hoofdstuk II.</title><p>Zending van den profeet tot het weerspannige Israël (v. 1-7). De boekrol (v. 8-9).</p>


<verse osisID="Ezek.02.1"> Dit was het gezicht der gelijkenis van de heerlijkheid des Heeren; en ik zag en ik viel op mijn aangezicht, en ik hoorde de stem eens sprekenden<note n="2703">Dit, wat de profeet in het eerste hoofdstuk gezien had, inzonderheid in v. 26-28, was niet het wezen des Heeren, doch alléén de gelijkenis of de zinnebeeldige voorstelling van de heerlijkheid des Heeren, d.i. van den God des Verbonds; zie I noot 4. Van eerbiedige vreeze en heilig ontzag viel de profeet neder; vgl. Gen. XVII 3; Is. VI 5 (Hebr.); Dan. X 8, 9. Van den troon des Heeren klonk tot Hem de stem eens sprekenden, te weten van God zelf, die hem zijne zending gaf tot profeet om eerst aan het weerspannige Israël het wraakgericht aan te kondigen.</note>. En Hij zeide tot mij: Menschenzoon, sta op uwe voeten, en Ik zal tot u spreken<note n="2704">Met de benaming menschenzoon pleegt God Ezechiël toe te spreken (zie ook Dan. VIII 17) om hem indachtig te maken, dat hij tegenover Gods majesteit en in vergelijking met de cherubijnen, de dienaren Gods in dit visioen, een nietig mensch is. In een anderen zin draagt de Messias, Dan. VII 13, denzelfden naam.</note>.</verse>

<verse osisID="Ezek.02.2"> En nadat Hij tot mij gesproken had, kwam er een geest<note n="2705">Gods bovennatuurlijke kracht. Vgl. III 24.</note> in mij en stelde mij op mijne voeten; en ik hoorde Dengene, die tot mij sprak</verse> 


<verse osisID="Ezek.02.3"> en zeide: Menschenzoon, Ik, Ik zend u tot de kinderen van Israël, tot de afvallige heidenen, die van Mij zijn afgeweken; zij en hunne vaderen hebben mijn verbond overtreden tot op dezen dag<note n="2706">Minachtend worden hier de kinderen van Israël heidenen genoemd; door hunnen afval van God waren zij dat metterdaad geworden. Zie Is. I noot 5.</note>.</verse>

<verse osisID="Ezek.02.4"> En de kinderen zijn hard van aangezicht en onbuigzaam van harte, en tot hen zend Ik u; en gij zult tot hen zeggen: Dit zegt de Heere God<note n="2707">De kinderen der in v. 3 genoemde vaderen zijn het tegenwoordige geslacht, die hard van aangezicht geene schaamte kennen en wier hart voor weldaden en straffen ongevoelig is. Vgl. III 7 en zie Is. III 9; Jer. III 3; V 3. Tot dezulken moet de profeet spreken, wat de Heere God hem zeggen zal.</note>.</verse>

<verse osisID="Ezek.02.5"> Hetzij zij of wel hooren en hetzij zij het nalaten, dewijl het een weerspannig huis is, zij zullen nochtans weten, dat er een profeet geweest is in hun midden<note n="2708">Weerspannig huis, Hebr. eigenlijk: ‘huis van weerspannigheid’, is bij Ezechiël de gewone benaming van het afvallige en weerbarstige volk. Zij zullen of tot heil of tot onheil door ondervinding weten, dat inderdaad Gods woord door Ezechiël is verkondigd.</note>.</verse>

<verse osisID="Ezek.02.6"> Gij dan, menschenzoon, vrees hen niet en wees niet beducht voor hunne woorden, dewijl zij ongeloovigen en verdervers zijn tegenover u en gij bij schorpioenen woont<note n="2709">Vrees niet voor hunne spottende of dreigende woorden; want zulke woorden zullen zij tot u spreken, dewijl zij aan uwe prediking niet gelooven en verdervers, d.i. verderf aanbrengende menschen, zijn, die gelijk schorpioenen doodelijk verwonden al wie hen nadert of aanraakt. Het Hebr. woord, hier door verdervers vertaald, beteekent naar XXVIII 24 ‘doornen’. Daarom nemen velen het onmiddellijk voorafgaande woord in de beteekenis van ‘distelen’; dan is de zin: vrees niet voor hunne scherpe en stekelige woorden, dewijl zij als distelen en doornen, ja zelfs als schorpioenen u omgeven.</note>. Vrees niet voor hunne woorden en versaag niet voor hunne aangezichten, dewijl het een weerspannig huis is!</verse>

<verse osisID="Ezek.02.7"> Spreek dan mijne woorden tot hen, hetzij zij het hooren en (hetzij) zij het nalaten, dewijl zij tergers zijn<note n="2710">Die door hunne weerspannigheid God tergen. Zie op v. 5.</note>!</verse>

<verse osisID="Ezek.02.8"> Gij nu, menschenzoon, hoor al wat Ik tot u spreek, en wees niet weerspannig, gelijk het weerspannige huis is; open uwen mond en eet al wat Ik u geef<note n="2711">God geeft aan Ezechiël zijne zending eerst in woorden (v. 3-7) en nu (II 8 - III 3) door eene zinnebeeldige handeling.</note>!</verse> 


<verse osisID="Ezek.02.9"> En ik zag, en zie, eene hand werd tot mij uitgestoken, en in dezelve was eene boekrol; en Hij spreidde die uit voor mijne oogen; en zij was van binnen en van buiten beschreven, en daarop stonden geschreven klaagliederen en treurgezang en wee<note n="2712">Hebr.: ‘klaagliederen en ach en wee’. De boekrol was ook van buiten beschreven (vgl. Apoc. V I), d.i. van alle zijden gevuld met onheilspellende profetieën, welker vervulling weeklacht en gejammer zou teweegbrengen. Zoo was dus de bediening voor den profeet dubbel zwaar, zoowel om de gesteldheid van zijn volk als om den inhoud zijner godspraken.</note>.</verse>

</chapter>


<chapter osisID="Ezek.3">
 

<title>Hoofdstuk III.</title><p>Het eten der boekrol (v. 1-3). God stelt den profeet ten plicht, onverschrokken op te treden tegenover het hardnekkige Israël (v. 4-11). Einde van het profetisch gezicht (v. 12-15). Nieuwe toespraak van God tot den profeet over diens zware verantwoordelijkheid (v. 16-21). Verschijning des Heeren en afzondering van den profeet (v. 22-27).</p>


<verse osisID="Ezek.03.1"> En Hij zeide tot mij: Menschenzoon, eet wat gij vindt, eet deze boekrol, en ga en spreek tot de kinderen van Israël<note n="2713">Eet wat gij vindt in mijne hand (vgl. Jer. XV 16), te weten deze boekrol; m.a.w. doordring u van mijne woorden (zie v. 10) om ze aan uw volk te verkondigen (vgl. Apoc. X 9). Het I 4 begonnen visioen eindigde eerst in het hier volgende v. 15. Derhalve is er geen sprake van een eigenlijke boekrol en van een eten in den gewonen zin. Dit geschiedde op bovenzinnelijke wijze in den staat van geestverrukking. Evenwel kan de indruk, b.v. van den zoeten smaak in v. 3, zinnelijk waarneembaar geweest zijn. Vgl. II Cor. XII 3.</note>.</verse>

<verse osisID="Ezek.03.2"> En ik opende mijnen mond, en Hij gaf mij die boekrol te eten.</verse>

<verse osisID="Ezek.03.3"> En Hij zeide tot mij: Menschenzoon, uw binnenste zal zich voeden en uwe ingewanden zullen zich vullen met deze boekrol, die Ik u geef. En ik at haar, en zij werd in mijnen mond als honig zoo zoet<note n="2714">Door de goddelijke vertroosting, waarmede God de bereidvaardigheid van den profeet beloonde. Vgl. Jer. XV 16.</note>.</verse>

<verse osisID="Ezek.03.4"> En Hij zeide tot mij<note n="2715">God stelt den profeet trouw en onverschrokkenheid ten plicht en schenkt ze hem als eene goddelijke gave.</note>: Menschenzoon, ga tot het huis van Israël en spreek mijne woorden tot hen.</verse> 


<verse osisID="Ezek.03.5"> Want niet tot een volk van diepe spraak en onbekende taal, tot het huis van Israël wordt gij gezonden<note n="2716">Van diepe spraak, zie Is. XXXIII 19, en onbekende taal, Hebr. ‘en zwaar van tong’, als stamelend of onduidelijk sprekend. Een zoodanige is voor het ongeletterde volk degene, die eene vreemde taal spreekt. - Niet tot een vreemd volk wordt gij gezonden, maar tot het huis van Israël, dat uwe eigen taal spreekt en u, zoo het slechts wilde, verstaan kan.</note>;</verse>

<verse osisID="Ezek.03.6"> noch tot vele volken van diepe spraak en onbekende taal, wier reden gij niet verstaan kunt - en indien gij tot hen gezonden werdt<note n="2717">Het Hebr. vertaalt men verschillend. Volgens sommigen: ‘hoewel Ik u niet tot hen gezonden heb’, toch zouden zij, ondanks het verschil van taal, beter dan het onwillige Israël, naar u hooren. Vgl. Matth. XI 21. Volgens anderen: ‘maar tot hen (de Israëlieten) heb Ik u gezonden’; zij, zij kunnen u verstaan.</note>, zij, zij zouden naar u hooren.</verse>

<verse osisID="Ezek.03.7"> Maar het huis van Israël, zij willen niet hooren naar u, omdat zij niet willen hooren naar Mij<note n="2718">Zie II 4.</note>; want het geheele huis van Israël is schaamteloos van voorhoofd en hard van harte.</verse>

<verse osisID="Ezek.03.8"> Zie, Ik maak uw aangezicht strakker dan hunne aangezichten en uw voorhoofd harder dan hunne voorhoofden<note n="2719">Naar het Hebr.: ‘strak als...., hard als....’. Tegenover hunne onbeschaamdheid en hardnekkigheid maakt God den profeet onverschrokken en standvastig. Vgl. Jer. I 18; XV 20.</note>.</verse>

<verse osisID="Ezek.03.9"> Als diamant en als keisteen<note n="2720">Hebr.: ‘Als diamant, harder dan keisteen’.</note> maak Ik uw aangezicht. Vrees hen niet en wees niet vervaard voor hun aangezicht; want het is een weerspannig huis.</verse>

<verse osisID="Ezek.03.10"> En Hij zeide tot mij: Menschenzoon, al mijne woorden, die Ik tot u spreek, neem die op in uw hart en hoor die met uwe ooren<note n="2721">Dit is de beteekenis der zinnebeeldige handeling van v. 1-3.</note>.</verse>

<verse osisID="Ezek.03.11"> En ga, begeef u tot de weggevoerden, tot de kinderen van uw volk, en spreek tot hen en zeg hun: Dit zegt de Heere God - of zij wellicht luisteren en ophouden<note n="2722">En ophouden met hunne hardnekkige boosheid. In het Hebr. evenals II 5, 7.</note>.</verse>

<verse osisID="Ezek.03.12"> En de geest nam mij op, en ik hoorde achter mij het geluid van een groot gedruisch: Gezegend zij de heerlijkheid des Heeren van uit hare plaats<note n="2723">In v. 12 en 13 wordt het einde van het profetisch gezicht beschreven. Het scheen den profeet toe, als werd hij door den geest, d.i. door de kracht Gods, opgenomen van de plaats, waar hij het gezicht aanschouwd had, en als hoorde hij bij het heengaan achter zich het daverende loflied der cherubijnen. Zij dankten God, omdat de heerlijkheid des Heeren door de zending van den profeet met nieuwen luister zou schitteren en zich uit de plaats, waar zij zich hier geopenbaard had, zou verspreiden over de aarde. Volgens sommigen zou de oorspronkelijke tekst geweest zijn: ‘en ik hoorde achter mij het geluid van een groot gedruisch, toen de heerlijkheid des Heeren zich verhief van hare plaats’ om naar den hemel terug te keeren. De oorzaak van dat geluid wordt dan in v. 13 aangegeven.</note>!</verse>

<verse osisID="Ezek.03.13"> En (ik hoorde) het ruischen van de vleugelen der levende wezens, klapwiekende tegen elkander, en het geratel der raderen, die de wezens volgden, en het geluid van een groot gedruisch<note n="2724">De troonwagen van Gods heerlijkheid werd door de cherubijnen en de levende raderen als weggevoerd naar den hemel. Klapwiekende tegen elkander, want de vleugelen der cherubijnen raakten elkander onmiddellijk, volgens I 9, 11.</note>.</verse>

<verse osisID="Ezek.03.14"> En de geest hief mij op en nam mij mede; en ik ging heen, verbitterd door de verbolgenheid mijns geestes; want de hand des Heeren was met mij, mij versterkend<note n="2725">Ik ging heen: de staat van geestverrukking had opgehouden en de profeet ging werwaarts Gods geest hem geleidde, verbitterd enz. om de hardnekkigheid van zijn volk, welke hem in het gezicht geopenbaard was. Want geeft de reden aan, waarom hij niettemin heenging tot zijn volk ten einde zijne zending te vervullen: Gods machtige hand versterkte hem.</note>.</verse>

<verse osisID="Ezek.03.15"> En ik kwam bij de weggevoerden, bij den hoop nieuwe vruchten, bij hen, die aan den stroom Chobar woonden; en ik zette mij neder, waar zij zaten; en ik verbleef aldaar zeven dagen weemoedig in hun midden<note n="2726">Volgens het Hebr. kwam de profeet ‘te Tel Abib’, wat eigenlijk ‘arenheuvel’ beteekent, eene nog onbekende plaats aan den Chobar, alwaar de ballingen zich hadden gevestigd. In hun midden zette de profeet zich neder weemoedig, Hebr.: ‘verstomd’, onder den indruk van het visioen. In stille overweging en in eene afzondering van zeven dagen (vgl. Exod. XXIX 30; Lev. VIII 33) bereidde hij zich tot zijne bediening.</note>.</verse>

<verse osisID="Ezek.03.16"> En toen er zeven dagen voorbij waren, geschiedde het woord des Heeren tot mij<note n="2727">Om den profeet zijne verantwoordelijkheid onder het oog te brengen (v. 17-21).</note>, zeggende:</verse>

<verse osisID="Ezek.03.17"> Menschenzoon, tot wachter stel Ik u aan over het huis van Israël, en gij zult uit mijnen mond het woord hooren en hen waarschuwen van mijnentwege<note n="2728">Een wachter overziet op zijnen wachttoren het land, waarschuwt bij dreigende gevaren en kondigt de komst des vijands aan enz. Een treffend beeld van den godsgezant en van de op hem rustende verplichtingen; zie Jer. VI 17 en vgl. Is. LVI 10.</note>.</verse>

<verse osisID="Ezek.03.18"> Als Ik aangaande den goddelooze zeg: Gij zult den dood sterven, en gij hem niet waarschuwt en gij niet spreekt, opdat hij zich afkeere van zijnen goddeloozen weg en leve; dan zal die goddelooze om zijne ongerechtigheid sterven, doch zijn bloed zal Ik van uwe hand terugeischen<note n="2729">Evenals de moordenaar (zie op Gen. IX 5) is de profeet des doods schuldig, indien door zijn nalatigheid de zondaar zou omkomen.</note>.</verse>

<verse osisID="Ezek.03.19"> Als gij echter den goddelooze waarschuwt, en hij zich niet bekeert van zijne goddeloosheid en van zijnen goddeloozen weg; dan zal hij om zijne ongerechtigheid sterven, maar gij, gij hebt uwe ziel gered<note n="2730">d.i. Gij hebt uw leven gered uit het gevaar, waaraan de verantwoordelijkheid u blootstelde. Want God vordert van zijne gezanten wel getrouwe plichtsvervulling, niet echter den goeden uitslag.</note>.</verse>

<verse osisID="Ezek.03.20"> Maar ook als de gerechte zich van zijne gerechtigheid afwendt en ongerechtigheid bedrijft, zal Ik een struikelblok voor hem leggen: hij zal sterven, omdat gij hem niet gewaarschuwd hebt; om zijne zonde zal hij sterven, en aan zijne gerechte werken, die hij gedaan heeft, zal niet meer gedacht worden; doch zijn bloed zal Ik van uwe hand terugeischen<note n="2731">Een struikelblok beteekent de straffen der zonden, waardoor zulk een zondaar ten val komt (hij zal sterven), indien hij zich niet bijtijds bekeert (v. 21). Doch aan dien dood is de profeet schuldig, indien hij, gelijk hier verondersteld wordt, zijnen plicht tegenover dien gevallen rechtvaardige verzuimd heeft. Onder de gerechte werken zijn ook de verdiensten dier werken begrepen.</note>.</verse>

<verse osisID="Ezek.03.21"> Doch als gij den gerechte waarschuwt, opdat de gerechte niet zondige, en hij niet zondigt, dan zal hij het leven hebben, omdat gij hem gewaarschuwd hebt; en gij, gij hebt uwe ziel gered<note n="2732">Hier is waarschijnlijk nog sprake van den gerechte, die een zondaar is geworden; zondigen beteekent dan volharden in de zonden. Houdt hij, na de waarschuwing van den profeet, op met zondigen en bekeert hij zich, dan zal hij in het leven blijven.</note>.</verse> 


<verse osisID="Ezek.03.22"> En de hand des Heeren kwam op mij<note n="2733">Hier begint de eerste reeks profetieën, die het gericht over Jerusalem in zinnebeelden en woorden voorstellen. De hier nog volgende verzen zijn als de inleiding. Hebr.: ‘En de hand.... kwam op mij aldaar’, d.i. te Tel Abib; zie noot 14 en vgl. I noot 4.</note>; en Hij zeide tot mij: Maak u op en ga buiten naar de vlakte, en aldaar zal Ik tot u spreken<note n="2734">Naar de vlakte, Hebr.: ‘naar het dal’, dat bij Tel Abib (den arenheuvel) gelegen was; zie XXXVII 1.</note>.</verse>

<verse osisID="Ezek.03.23"> En mij opmakende ging ik buiten naar de vlakte; en zie, daar stond de heerlijkheid des Heeren als de heerlijkheid, die Ik bij den stroom Chobar gezien had; en ik viel op mijn aangezicht<note n="2735">Dezelfde openbaring van Gods heerlijkheid als I 4 volg. viel den profeet te beurt, om hem te sterken en te troosten in de harde lijdensdagen, die voor hem (zie IV en V) aanstaande waren.</note>.</verse>

<verse osisID="Ezek.03.24"> En de geest kwam in mij en stelde mij op mijne voeten; en Hij sprak met mij en zeide tot mij: Ga binnen en sluit u op in het binnenste van uw huis<note n="2736">Zie II 2. - God wil, dat de profeet zich afzondere van zijn volk en zich in zijne woning te Tel Abib opsluite.</note></verse>

<verse osisID="Ezek.03.25"> En gij, menschenzoon, zie, banden zijn op u gelegd, en zij zullen u daarmede binden; en gij zult uit hun midden niet weggaan<note n="2737">Hebr.: ‘zie, zij zullen u banden aanleggen en u daarmede binden, en gij zult niet uitgaan in hun midden’, d.i. in het midden uwer volksgenooten. Zij derhalve zullen den profeet binden. Volgens velen is dit binden in eigenlijken zin te verstaan van stoffelijke banden, opdat hij, die tot ‘een teeken voor Israël’ gesteld was (IV 3), hiermede het door beleg omsingelde Jerusalem zou voorstellen. Anderen echter nemen dat in overdrachtelijken zin: de Israëlieten zouden door hunne weerspannigheid den profeet binden, d.i. zijne werkzaamheid verhinderen; om dit op zinnelijke wijze voor te stellen, moest de profeet zich gedragen, als ware hij werkelijk gebonden, en zich daarom in zijn huis opsluiten.</note>.</verse>

<verse osisID="Ezek.03.26"> En Ik zal uwe tong doen vastkleven aan uw verhemelte, en gij zult sprakeloos zijn, en niet als een strafprediker; want het is een weerspannig huis<note n="2738">Vgl. Job XXIX 10; Ps. XXI 16. - God verbiedt den profeet te spreken, zoodat hij tot aan den door God bepaalden tijd niet als een strafprediker mag optreden. Want daar woorden voor dit weerspannige volk niet baten, moet hij door daden prediken.</note>.</verse>

<verse osisID="Ezek.03.27"> Maar wanneer Ik tot u spreek, zal Ik uwen mond openen, en gij zult tot hen zeggen: Dit zegt de Heere God. Wie hoort, hoore; en wie het nalaat, late het na; want het is een weerspannig huis<note n="2739">God zal hem zeggen wat en wanneer hij, hetzij in zijn huis (zie b.v. VIII 1), hetzij openlijk (zie XXIV 25-27), spreken moet. Doch alsdan behoort hij vrijmoedig het woord des Heeren te verkondigen, zonder zich om den uitslag te bekommeren. Evenals II 5, 7 geeft want enz. de reden aan, waarom de meesten onwillig zullen zijn.</note>.</verse>

</chapter>


<chapter osisID="Ezek.4"> 
 

<title>Hoofdstuk IV.</title>
<p>Teekenen over Jerusalem: Ontwerp der belegerde stad (v. 1-3); het liggen op ééne zijde gedurende een bepaalden tijd (v. 4-8); het onreine en karige voedsel (v. 9-17).</p>


<verse osisID="Ezek.04.1"> En gij, menschenzoon<note n="2740">Door de handelingen van hoofdst. IV en V moet de in zijn huis opgesloten profeet Jerusalem's beleg en verovering, alsmede Israël's ballingschap zinnebeeldig voorstellen aan allen, die zien en hooren willen.</note>, neen u eenen tichelsteen en plaats hem voor u en teeken daarop eene stad, Jerusalem.</verse>

<verse osisID="Ezek.04.2"> En sla om haar het beleg en bouw schansen en werp eenen wal op en maak tegen haar legerplaatsen en plaats stormrammen in het rond<note n="2741">De profeet moet eene stad teekenen op een later in de zon te drogen of in het vuur te harden tichelsteen, zooals in Assyrië en Babylonië, blijkens de vele nog bewaarde steenen met spijkerschrift, voor schrifturen en teekeningen werden gebezigd. De stad stelt Jerusalem voor in den staat van beleg en derhalve omringd van schansen, Hebr., volgens de nieuweren, ‘van torens’ om de stad te bespieden, verder van eenen wal (zie Jer. VI noot 5), van legerplaatsen voor de belegeringstroepen en van stormrammen om de muren te beuken.</note>.</verse>

<verse osisID="Ezek.04.3"> En gij, neem u eene ijzeren pan en stel die als een ijzeren muur tusschen u en de stad; en vestig uw aangezicht op haar, en zij zal in beleg zijn, en gij zult haar omsingelen. Het is een teeken voor he huis van Israël<note n="2742">En gij geeft bij Ezechiël gewoonlijk (zie v. 1 en 4) den overgang tot iets anders aan. Als vertegenwoordiger van God moet hij eene ijzeren braadpan stellen tusschen zich en de figuur der stad. Zij beteekent den ijzeren scheidsmuur, die als het ware tusschen het belegerde Jerusalem en God is opgericht, zoodat God voor den nood der stad ongevoelig, voor de smeekingen der belegerden ontoegankelijk zijn zal. Vgl. V 11; VIII 18. Om dezelfde reden moet de profeet zijn vergramd aangezicht op het afbeeldsel der stad vestigen.</note>.</verse>

<verse osisID="Ezek.04.4"> En gij<note n="2743">Een andere zinnebeeldige handeling (v. 4-17) ter aanduiding van den nood der belegerden bij hunne insluiting in de stad en van den jammerlijken toestand der ballingen, die, binnen het hun aangewezen gebied opgesloten, karig en onrein voedsel gebruikten. Beider nood wordt door ééne en dezelfde handeling aangeduid en de voorstelling wijst nu op genen, dan op dezen.</note>, ga liggen op uwe linkerzijde en leg daarop de ongerechtigheden van het huis van Israël, gedurende het aantal dagen, die gij daarop zult liggen, en gij zult hunn ongerechtigheid dragen<note n="2744">De linkerzijde stelt het huis van Israël, d.i. het Tienstammenrijk, voor, dat links, d.i. noordelijk, lag (want de Hebreërs keerden zich bij het bepalen der richting naar het oosten; zie XVI 46) en in waardigheid beneden het door de rechter- of zuidzijde (v. 6) aangeduide Juda stond. Op die linkerzijde moet de profeet de ongerechtigheden, d.i. de straffen der ongerechtigheden, leggen, welke het huis van Israël verdiend heeft. M.a.w. zijn pijnlijk en gedwongen liggen op die ééne zijde gedurende den in v. 5 bepaalden tijd is de zinnebeeldige voorstelling van het lijden, dat Israël zoovele jaren dragen moet als de profeet dagen lang moet liggen.</note>.</verse> 


<verse osisID="Ezek.04.5"> Ik toch heb u de jaren hunner ongerechtigheid toegerekend in het aantal dagen, driehonderd en negentig dagen; en gij zult de ongerechtigheid van het huis van Israël dragen<note n="2745">De zin is: Zoovele jaren de straf voor het Tienstammenrijk zou duren, zoovele dagen moet de profeet op de linkerzijde liggen. Het blijft echder een raadsel, hoe de driehonderd en negentig jaren van straf in de geschiedenis van het Tienstammenrijk passen. Niet weinigen tellen bij de drie honderd en negentig van v. 5 de veertig van v. 6, te zamen vierhonderd en dertig. Want zoovele jaren had de Egyptische ballingschap geduurd (Exod. XII 40) en met eene dergelijke ballingschap zou naar Deut. XXVIII 68 (vgl. Osee VIII 13; IX 6) het afvallige volk gestraft worden. Hiervan zouden er (v. 5) driehonderd en negentig aan Israël en (v. 6) veertig aan Juda ten deel vallen. Maar de ballingschap van Israël was begonnen in 721 v.Chr. of, gerekend van de wegvoering onder Teglathphalasar, in 734 v. Chr.; de ballingschap van Juda kon men rekenen van de verwoesting van Jerusalem af, in 587 v.Chr. Dit bedraagt dus voor Israël afzonderlijk hoogstens honderd zeven en veertig en niet driehonderd en negentig jaren. Bovendien zou de profeet naar v. 5 driehonderd en negentig dagen op zijne linkerzijde, naar v. 6 nog veertig dagen op zijne rechterzijde, dat is te zamen vierhonderd en dertig dagen, hebben moeten liggen. Doch de tijdsbepaling van I 2 en VIII 1 (zie de noot aldaar) laat geene tusschenruimte van zoovele dagen, nog afgezien van de zeven dagen in III 16. Men veronderstelt derhalve, dat het getal driehonderd en negentig (v. 5) later in den tekst is opgenomen, omdat men meende, dat de jaren der schuld, niet der straf bedoeld zijn. En werkelijk bekomt men dit getal, als men de in de Boeken der Koningen aangegeven jaren van Roboam en zijne opvolgers tot aan het negende jaar van Sedecias (vgl. Jer. LII 4) bijeentelt. - De Septuag. heeft in plaats van driehonderd en negentig het getal honderd en negentig. Volgens deze reeds door Origines en den H. Hiëronymus aangewezen lezing is de voorspelling zóó te verstaan, dat de ballingschap van Juda, van de verwoesting van Jerusalem af gerekend, in ronde som veertig jaren (v. 6), de ballingschap van Israël, welke omstreeks honderd en vijftig jaren vroeger was begonnen, honderd en negentig jaren zal duren.</note>.</verse>

<verse osisID="Ezek.04.6"> En wanneer gij die voleindigd hebt, zult gij andermaal gaan liggen, op uwe rechterzijde; en gij zult de ongerechtigheid van het huis van Juda dragen, veertig dagen; een dag voor een jaar, ja een dag voor een jaar heb Ik u gesteld.</verse>

<verse osisID="Ezek.04.7"> En op de belegering van Jerusalem zult gij uw aangezicht richten, en uw arm zal uitgestrekt zijn; en gij zult tegen haar profeteeren<note n="2746">d.i. Op het afbeeldsel der stad, dat de profeet naar v. 1 voor zich heeft, moet hij niet slechts zijn aangezicht (v. 3), doch ook (Hebr.) ‘zijn ontblooten arm’, als ten aanval gereed, richten, om zoodoende door gebaren tegen Jerusalem te profeteeren.</note>.</verse> 


<verse osisID="Ezek.04.8"> Zie, Ik heb u boeien aangelegd, en gij zult u niet omkeeren van uwe eene zijde op de andere zijde, totdat gij de dagen uwer belegering voleindigd hebt<note n="2747">God heeft den profeet boeien aangelegd (zie III noot 25), om hem te dwingen op dezelfde zijde te blijven liggen gedurende de dagen uwer belegering, d.i. gedurende al den tijd, dat de profeet de rol der belegeraars en der belegerden op zich moet nemen. Dat Ezechiël ook gedurende de nachten in die gedwongen houding moest blijven liggen, wordt nergens gezegd en is niet waarschijnlijk. Er is dan ook alleen sprake van dagen.</note>.</verse>

<verse osisID="Ezek.04.9"> En gij, neem u tarwe en gerst en boonen en linzen en gierst en spelt, en doe die in een pot en maak u daarvan brooden naar het aantal dagen, die gij op uwe zijde zult liggen; driehonderd en negentig dagen zult gij daarvan eten<note n="2748">Alvorens met de zinnebeeldige handelingen van v. 1-8 aan te vangen moet de profeet zich spijs bereiden, waarvan hij driehonderd en negentig, Sept. ‘honderd en negentig’, dagen (zie noot 6 aan het einde) zal eten. Ook hierdoor is de profeet de plaatsvervanger van het volk in deszelfs aanstaand lijden tijdens de belegering en in de ballingschap. Daarom moet hij gedurende al dien tijd zich voeden met een gebak, dat bereid is uit eene mengeling van allerlei granen gelijk men die in tijd van nood bijeengaart. Doch ook zijne hoeveelheid spijs en drank (v. 10, 11) zal afgemeten zijn, gelijk dit in den nood der belegering pleegt te geschieden.</note>.</verse>

<verse osisID="Ezek.04.10"> En uwe spijze, die gij eten zult, zal afgewogen zijn, twintig staters daags; van tijd tot tijd zult gij daarvan eten<note n="2749">Voor staters Hebr. ‘sikkels’. Twintig sikkels is volgens sommigen een derde kilogram; deze geringe hoeveelheid moet hij verdeelen over verschillende maaltijden daags.</note>.</verse>

<verse osisID="Ezek.04.11"> En water zult gij bij de maat drinken, het zesde deel van eene hin-maat<note n="2750">Zie Exod. XXIX noot 35. Waarschijnlijk iets meer dan een halve liter.</note>; van tijd tot tijd zult gij daarvan drinken.</verse>

<verse osisID="Ezek.04.12"> En als onder de asch gebakken gerstebrood zult gij het eten; en met drek, die van den mensch voortkomt, zult gij het bedekken voor hunne oogen<note n="2751">En als, d.i. in den vorm en naar de wijze van, onder de asch gebakken gerstebrood, te weten ronde, dunne koeken, in heete asch (zonder aanraking of vermenging daarmede) gebakken. Bij gebrek aan hout gebruiken nog heden de Arabieren mest van runderen en kameelen (zie v. 15); op walgelijker wijze echter moet de profeet zijn deeg bedekken, Hebr. ‘bakken’, en dit voor de oogen der ballingen.</note>.</verse>

<verse osisID="Ezek.04.13"> En de Heer zeide: Aldus zullen de kinderen van Israël hun brood onrein eten onder de heidenen, werwaarts Ik hen verstooten zal.</verse>

<verse osisID="Ezek.04.14"> En ik zeide: Ach, ach, ach, Heere God! Zie, mijne ziel werd niet verontreinigd, en dood aas en wat verscheurd was door wilde dieren heb ik niet gegeten, van mijne kindsheid af tot nu toe, en geen onrein vleesch is ooit in mijnen mond gekomen<note n="2752">De profeet betuigt nog nimmer de spijswetten aangaande rein en onrein te hebben overtreden. Vgl. Lev. V 2. Zie voor onrein, Hebr. ‘bedorven’, vleesch Lev. VII 18 en XIX 7.</note>.</verse>

<verse osisID="Ezek.04.15"> En Hij zeide tot mij: Zie, Ik heb u rundermest toegestaan in plaats van menschendrek, en daarop zult gij uw brood bereiden.</verse>

<verse osisID="Ezek.04.16"> En Hij zeide tot mij: Menschenzoon, zie, Ik, Ik zal den staf des broods verbreken<note n="2753">Zie Lev. XXVI 26; vgl. Is. III 1.</note> in Jerusalem; en zij zullen brood eten bij het gewicht en in kommer, en water drinken bij de maat en in benauwdheid,</verse>

<verse osisID="Ezek.04.17"> opdat, bij gebrek aan brood en water, de een nederstorte over den ander, en zij wegkwijnen in hunne ongerechtigheden<note n="2754">Zie de bedreiging van Lev. XXVI 36 volg. en de vervulling in IV Reg. XXV 3: Jer. XXXVIII 9; Thren. II 19.</note>.</verse>

</chapter>


<chapter osisID="Ezek.5">
 

<title>Hoofdstuk V.</title>
<p>Vierde teeken: het afscheren en verdeelen der haren (v. 1-4); Jerusalem's afval en straf (v. 5-11); verklaring van het teeken (v. 12-17).</p>


<verse osisID="Ezek.05.1"> En gij, menschenzoon, neem u een scherp zwaard ter afschering der haren<note n="2755">Ezechiël moet een scherp zwaard voor scheermes gebruiken om reeds daardoor de beteekende zaak aan te duiden.</note>; en neem het op en laat het gaan over uw hoofd en over uwen baard; en neem u eene weegschaal en verdeel ze<note n="2756">Met de weegschaal (een zinnebeeld van Gods rechtvaardig gericht) moet hij de haren in drie gelijke deelen verdeelen.</note>.</verse>

<verse osisID="Ezek.05.2"> Een derde deel zult gij door het vuur verbranden in het midden der stad, bij de voleinding van de dagen der belegering<note n="2757">In het midden der stad, d.i. der op den tichelsteen (IV 1) afgebeelde stad. Zie verder IV noot 8. Dit eerste derde deel beteekent de inwoners van Jerusalem, die bij de belegering zouden omkomen. Zie v. 12, waar dit en ook het hier volgende verklaard wordt.</note>; en een derde deel zult gij nemen en met het zwaard in stukken snijden rondom haar; doch het andere derde zult gij verstrooien in den wind; en Ik zal het zwaard ontblooten achter hen.</verse>

<verse osisID="Ezek.05.3"> En gij zult een klein getal vandaar nemen en ze binden in de slip van uwen mantel<note n="2758">Vandaar, waar zij in den wind verstrooid liggen, zult gij een klein getal nemen. Hierdoor worden de weinige uitverkorenen beteekend, die uit de rampen der belegering en der ballingschap zouden gespaard blijven.</note>.</verse>

<verse osisID="Ezek.05.4"> En daarvan zult gij er wederom nemen en ze werpen in het midden des vuurs en ze verbranden door het vuur; en hieruit zal een vuur uitgaan over geheel het huis van Israël<note n="2759">Eene zinnebeeldige voorstelling der geschiedenis van Israël na de ballingschap. Onder de weinige geredden zullen er zijn, die om hunne zonden door het vuur der goddelijke wraak zullen omkomen, nadat zij ten verderve geweest zijn voor geheel Israël. Daarom zal hieruit, d.i. uit dit wraakvuur, dat hen verteren zal, een vuur uitgaan, dat geheel het huis van Israël, te weten al dezulken, die brandstof voor dat vuur zullen zijn, en wel de groote menigte, zal verdelgen. Hierdoor schijnt het eindvonnis over de Synagoog, Israël's verwerping en ondergang beteekend, gelijk dit na den dood van Christus in vervulling is gegaan. - Volgens den H. Hiëronymus (in Os. I 8 en in Ez. IV 13) en sommige oudere en nieuwere uitleggers zijn de teekenen van IV 1 tot V 4 niet metterdaad door den profeet verricht, doch alleen in een profetisch gezicht of in den geest. Doch andere HH. Vaders en vele oudere en nieuwere schriftverklaarders houden te recht het tegendeel. Want naar den natuurlijken zin der woorden gelast God den profeet wat hij werkelijk en metterdaad moet verrichten. Nergens wordt op eenige wijze te kennen gegeven, dat dit in geestvervoering of in een gezicht, in den geest (zie daarentegen VIII 3; XI 24; XXXVII 1; XL 2) geschiedde. Wel het tegendeel, daar God hem (IV 12) gelast, zijn brood te bakken voor hunne oogen, d.i. terwijl de ballingen het zien. Ook het gebed van den profeet in IV 14 en Gods antwoord in IV 15 veronderstellen allerduidelijkst, dat alles in werkelijkheid geschiedde. Hierbij komt het doel, hetwelk God met deze teekenen beoogde. Want in strijd met de verwachting der ballingen moest de profeet op zichtbare wijze toonen, dat Jerusalem's beleg en verovering inderdaad zouden geschieden en dat het overschot van Juda allerzekerst of gedood of in ballingschap zou gezonden worden. Wat echter de profeet alleen in den geest aanschouwde, was voor de ballingen niet zichtbaar; en het bloote verhaal dier teekenen zou krachteloos geweest zijn tegenover het ongeloof der ballingen. De bezwaren, tegen deze verklaring geopperd, zijn overdreven. Voorzeker was het gedwongen liggen op ééne zijde gedurende zoovele dagen allerlastigst; doch het diende ook om de komende straf op gevoelige wijze voor oogen te stellen. God echter, die het den profeet gebood, was machtig om hem hiertoe de noodige krachten te schenken en hem door geestelijke vertroosting het lichamelijk lijden te verlichten; zie III noot 23. Bovendien is de tijd naar de Septuag. aanmerkelijk korter (zie IV noot 6 en vgl. noot 8 aan het einde).</note>.</verse> 


<verse osisID="Ezek.05.5"> Dit zegt de Heere God<note n="2760">Eene verklaring der zinnebeelden van IV 1 - V 4: de oorzaak der over Jerusalem beschikte straffen en het gericht zelf (v. 5-10 en v. 11-17).</note>: Dit is Jerusalem, in het midden der volken heb Ik het geplaatst en rondom hetzelve landen<note n="2761">Dit bevoorrechte Jerusalem was door God bestemd om het geestelijke middelpunt van alle volken te zijn (vgl. Is. II 2 volg. en zie Ez. XXXVIII 12) en een voorbeeld van trouw voor alle omliggende landen; nu echter zal het om zijn ontrouw aan God een schouwspel van rampen worden (v. 6-10).</note>.</verse>

<verse osisID="Ezek.05.6"> En het versmaadde mijne rechten, zoodat het goddeloozer was dan de volken, alsmede mijne geboden, erger dan de landen, die rondom hetzelve zijn; mijne rechten toch hebben zij verworpen, en in mijne geboden hebben zij niet gewandeld.</verse>

<verse osisID="Ezek.05.7"> Daarom zegt dit de Heere God: Omdat gij de volken hebt overtroffen<note n="2762">In boosheid. Hebr. volgens velen: ‘omdat gij oproeriger geweest zijt, meer dan de (heidensche) volken’.</note>, die rondom u zijn, en in mijne geboden niet hebt gewandeld en mijne rechten niet hebt betracht en volgens de rechten der volken, die rondom u zijn, niet hebt gehandeld<note n="2763">Niet eens volgens de rechts- en zedelijkheidsbegrippen der heidenen hebt gehandeld. Vgl. XI 12.</note>,</verse>

<verse osisID="Ezek.05.8"> daarom zegt dit de Heere God: Zie, Ik tegen u, en Ik zelf, Ik zal in uw midden gerichten houden voor de oogen der volken<note n="2764">Omdat gij de rechten of wetten van God hebt vertreden, zal God zelf zijne rechten of gerichten aan u houden.</note>.</verse>

<verse osisID="Ezek.05.9"> En Ik zal aan u doen, wat Ik niet gedaan heb en wat Ik gelijkerwijze niet meer doen zal, om al uwe gruwelen.</verse>

<verse osisID="Ezek.05.10"> Derhalve zullen de vaders de kinderen eten in uw midden, en de kinderen zullen hunne vaders eten; en Ik zal aan u gerichten houden en al uwe overblijfselen wannen naar elken wind<note n="2765">Vgl. de bedreiging van Lev. XXVI 29; Deut. XXVIII 53; Jer. XIX 9. Vgl. IV Reg. VI 28 volg.</note>.</verse>

<verse osisID="Ezek.05.11"> Daarom<note n="2766">In v. 11-17 wordt de straf over Jerusalem, volgens de aankondiging van v. 2, 8-10, uitvoeriger geschilderd, eerst over de inwoners, v. 11, 12, dan over de plaats zelve, v. 14, 15.</note>, zoo waar Ik leef, zegt de Heere God, voorwaar, dewijl gij mijn heiligdom onteerd hebt met al uwe verfoeisels en met al uwe gruwelen<note n="2767">Met allerlei afgoderij. Zie VIII 5 volg.; XLIII 7 volg. Vgl. IV Reg. XXI 4, 5; Jer. VII 30.</note>, zal ook Ik breken, en mijn oog zal niet sparen, en Ik zal geen medelijden hebben<note n="2768">Ik zal mijn verbond met u breken. Septuag.: ‘Ik zal u verwerpen’. Hebr. waarschijnlijk: ‘Ik zal (mijn oog van u) afwenden’, zoodat mijn oog niet sparen zal; dit laatste, eene bij Ezechiël gebruikelijke spreekwijze, duidt een gericht aan zonder ontferming.</note>.</verse>

<verse osisID="Ezek.05.12"> Een derde deel van u zal door de pest sterven en door den honger verteerd worden in uw midden; en een derde deel van u zal door het zwaard vallen rondom u; doch een derde deel van u zal Ik naar elken wind verstrooien, en het zwaard zal Ik ontblooten achter hen<note n="2769">Zie v. 2 en vgl. Jer. XXI 7.</note>.</verse>

<verse osisID="Ezek.05.13"> En Ik zal mijnen toorn volvoeren en mijne verbolgenheid doen rusten op hen, en Ik zal Mij troosten; en zij zullen weten, dat Ik, de Heer, heb gesproken in mijne ijverzucht, wanneer Ik mijne verbolgenheid heb volbracht aan hen<note n="2770">Mij troosten, zie Is. I noot 20; vgl. Deut. XXVIII 63. Wanneer God alzoo zijnen toorn over hen zal uitstorten, zullen zij erkennen, dat de Heer heeft gesproken, d.i. die straffen door zijne profeten voorspeld heeft, in zijne ijverzucht, welke door de miskenning zijner liefde werd opgewekt.</note>.</verse>

<verse osisID="Ezek.05.14"> En Ik zal u maken tot woestenij en tot smaad voor de volken, die rondom u zijn, ten aanschouwen van al wie voorbijgaat.</verse>

<verse osisID="Ezek.05.15"> En gij zult ten smaad zijn en ten vloek, ten voorbeeld en tot ontzetting onder de volken, die rondom u zijn, wanneer Ik aan u gerichten heb gehouden in toorn en in verbolgenheid en in bestraffingen der gramschap<note n="2771">Zie Lev. XXVI 31-33; Deut. XXVIII 37; XXIX 23-28. Vgl. Jer. XXIV 9; XXIX 18.</note> -</verse>

<verse osisID="Ezek.05.16"> Ik, de Heer, heb gesproken - wanneer Ik tegen hen de allerbooste pijlen des hongers heb afgezonden, die doodelijk zullen zijnen die Ik zal zenden om u te verdelgen; en den honger zal Ik vergaren op u, en verbreken zal Ik onder u den staf des broods<note n="2772">De pijlen des hongers, zie Deut. XXXII 23. Den staf des broods, zie IV 16.</note>.</verse>

<verse osisID="Ezek.05.17"> En Ik zal op u afzenden den honger en zeer booze dieren, tot verdelgens toe<note n="2773">Vgl. Lev. XXVI 22; Deut. XXXII 24. De aanwezigheid van wilde dieren is het gevolg van de ontvolking des lands; zie Exod. XXIII 29. Vgl. IV Reg. XVII 25.</note>; en pest en bloed<note n="2774">Door en pest en bloed, Hebr. ‘wedeber wedaam’, misschien om de alliteratie bijeengevoegd, zijn waarschijnlijk bloedende pestbuilen bedoeld.</note> zullen bij u doortrekken, en het zwaard zal Ik brengen over u; Ik, de Heer, heb gesproken.</verse>

</chapter>


<chapter osisID="Ezek.6">
 

<title>Hoofdstuk VI.</title>
<p>De verdelging van Israël's hoogten en steden om de afgoderij (v. 1-7 en 11-.14 De gespaarde inwoners zullen door de ballingschap tot inkeer komen (v. 8-10).</p>


<verse osisID="Ezek.06.1"> En het woord des Heeren geschiedde tot mij, zeggende<note n="2775">Na de hoofdstad met hare bewoners, vooral om de ontheiliging van den tempel door afgoderij, te hebben bedreigd (V 5-17), verkondigt de profeet aan het geheele land de verdiende straf, inzonderheid om den afgodischen dienst op de hoogten.</note>:</verse>

<verse osisID="Ezek.06.2"> Menschenzoon, richt uw aangezicht naar de bergen van Israël en profeteer aangaande hen<note n="2776">De bergen van Israël zijn het bergachtige Palestina, in tegenstelling met het vlakke Babylon. Wellicht ook is met het oog op de door afgoderij bezoedelde hooge plaatsen die uitdrukking gebezigd.</note>!</verse>

<verse osisID="Ezek.06.3"> En zeg: Bergen van Israël, hoort het woord van den Heere God! Dit zegt de Heere God tot de bergen en tot de heuvelen, de rotsen en de dalen: Zie, Ik zal over u het zwaard brengen, en Ik zal uwe hoogten verdelgen<note n="2777">Voor rotsen heeft het Hebr. ‘aphikim’, dat door rivieren besproeide valleien of ravijnen beteekent. Op al de hier genoemde plaatsen waren afgodische heiligdommen opgericht, welke (Hebr). ‘bamooth’, d.i. hoogten, heeten, omdat de meeste op hooge plaatsen stonden. Het zwaard beduidt alle vijandelijk wapengeweld.</note>,</verse>

<verse osisID="Ezek.06.4"> en Ik zal uwe altaren vernielen, en uwe beelden<note n="2778">Hebr. ‘zonnezuilen’; zie Lev. XXVI noot 14.</note> zullen verbrijzeld worden; en Ik zal uwe verslagenen neerwerpen voor uwe afgoden<note n="2779">Zie Lev. XXVI 30-33. Voor afgoden heeft het Hebr. ‘gilloelim’, d.i. drekgoden.</note>.</verse>

<verse osisID="Ezek.06.5"> En Ik zal de lijken der kinderen van Israël leggen voor het aangezicht uwer afgodenbeelden, en Ik zal uwe gebeenten verstrooien rondom uwe altaren</verse>

<verse osisID="Ezek.06.6"> in al uwe woonplaatsen. De ste- den zullen verlaten zijn, en de hoogten zullen verdelgd en weggevaagd worden; en uwe altaren zullen te niet gaan en verbrijzeld worden; en uwe afgoden zullen verdwijnen, en uwe afgodstempels zullen afgebroken en uwe werken vernietigd worden.</verse>

<verse osisID="Ezek.06.7"> En de verslagene<note n="2780">Een verzamelwoord.</note> zal vallen in uw midden; en gij zult weten, dat Ik de Heer ben</verse>

<verse osisID="Ezek.06.8"> En Ik zal er van ulieden overig laten, degenen, die onder de volken aan het zwaard zijn ontkomen, wanneer Ik u zal verstrooid hebben in de landen<note n="2781">Van hen, die in de verstrooiing der ballingschap aan het zwaard der heidenen zijn ontkomen, zullen eenigen door de tuchtiging tot inkeer komen (v. 9). Hiermede begint het woord van troost, dat de profeet in v. 8-10 tot die ontkomenen richt.</note>.</verse>

<verse osisID="Ezek.06.9"> En uwe ontkomenen zullen Mij gedenken onder de volken, naar welke zij gevankelijk zijn heengevoerd; want gebroken heb Ik hun hoereerend en van Mij afvallig hart en hunne oogen, die hunne goden nahoereerden<note n="2782">d.i. Die afgodische oogslagen wierpen op de soms wulpsche beelden: vgl. XX 7; Num. XV 39.</note>; en zij zullen zichzelven tot een walg zijn om de boosheden, die zij bedreven hebben door al hunne gruwelen.</verse>

<verse osisID="Ezek.06.10"> En zij zullen weten, dat Ik, de Heer, niet vergeefs heb gesproken, dit onheil aan hen te zullen doen<note n="2783">Niet vergeefs, want dat onheil is dan metterdaad op hen gekomen en strekt hun tot bekeering en redding.</note>.</verse>

<verse osisID="Ezek.06.11"> Dit zegt de Heere God<note n="2784">De godspraak keert terug tot hunne schuld en straf (v. 11-14).</note>: Sla in uwe hand en stamp met uwen voet<note n="2785">Van verontwaardiging en afkeer. Vgl. XXV 6.</note> en zeg: Ach! om al de booze gruweldaden van het huis van Israël; want door het zwaard, door den honger en door de pest zullen zij neerstorten.</verse>

<verse osisID="Ezek.06.12"> Wie verre is, zal door de pest sterven<note n="2786">Wie verre is van de belegerde stad, want de pest zal door het geheele land heerschen.</note>; doch wie nabij is, zal door het zwaard neerstorten; en wie overgebleven en omsingeld is<note n="2787">Binnen de belegerde stad. In plaats van omsingeld heeft de Massoretische tekst: ‘gespaard’, te weten door de pest en door het zwaard. Zie verder V 13.</note>, zal door den honger sterven; en Ik zal mijne verbolgenheid volvoeren aan hen.</verse>

<verse osisID="Ezek.06.13"> En gij zult weten, dat Ik de Heer ben, wanneer uwe verslagenen liggen in het midden uwer afgoden, rondom uwe altaren, op elken hoogen heuvel en op al de toppen der bergen en onder elk dichtgebladerd geboomte en onder elken lommerrijken eik, ter plaatse waar zij welriekenden wierook ontstaken voor al hunne afgoden.</verse>

<verse osisID="Ezek.06.14"> En Ik zal mijne hand uitstrekken over hen, en Ik zal het land woest maken en verlaten, van de woestijn Deblatha af, in al hunne woonsteden<note n="2788">De woestijn Deblatha is onbekend; vgl. Helmondeblathaïm in Num. XXXIII 46. Naar den H. Hiëronymus is vermoedelijk de ware lezing: ‘van de woestijn af (in het zuiden en zuidoosten van Palestina) tot aan Reblatha’, in het land Emath aan den Orontes (zie Jer. XXXIX 5). Van het zuiden tot over de noordelijke grens van Palestina heen zal dus de verwoesting zich uitstrekken. In Jer. LII 10, 26 heeft de Septuag. eveneens ‘Deblatha’ in plaats van ‘Reblatha’.</note>; en zij zullen weten, dat Ik de Heer ben.</verse>

</chapter>


<chapter osisID="Ezek.7">
 

<title>Hoofdstuk VII.</title><p>Het gericht over het land van Israël is de vrucht zijner wandaden.</p>


<verse osisID="Ezek.07.1"> En het woord des Heeren geschiedde tot mij zeggende<note n="2789">Tot besluit der eerste groep godspraken (III 22 - VII) voorspelt de profeet omstandiger den ondergang van het rijk Juda en den val van Jerusalem als de straf zijner misdaden.</note>:</verse>

<verse osisID="Ezek.07.2"> En gij, menschenzoon, dit zegt de Heere God tot het land van Israël: Het einde is gekomen, gekomen is het einde over de vier hoeken des lands<note n="2790">En gij, zie IV noot 3. Het land van Israël beteekent hier het rijk Juda. Tegenover het halsstarrig ongeloof wordt nadrukkelijk tot driemaal (zie v. 3) herhaald, dat het einde is gekomen. - Over de vier hoeken, d.i. over het land in geheel zijnen omvang.</note>!</verse>

<verse osisID="Ezek.07.3"> Nu is het einde daar over u; en Ik zend mijne gramschap op u af, en Ik oordeel u naar uwe wegen, en Ik stel tegen u al uwe gruwelen<note n="2791">Als de beschuldigers en de getuigen tegen u. Hebr. ‘en ik breng over u al uwe gruwelen’, d.i. de straffen uwer afgoderij enz.</note>.</verse> 


<verse osisID="Ezek.07.4"> En mijn oog zal u niet sparen, en Ik zal geen medelijden hebben; maar uwe wegen<note n="2792">d.i. Uwe handelingen, te weten de hierdoor verdiende straffen. Zie voorts V 11.</note> zal Ik brengen over u, en uwe gruwelen zullen in uw midden zijn; en gij zult weten, dat Ik de Heer ben.</verse>

<verse osisID="Ezek.07.5"> Dit zegt de Heere God: Het ééne onheil, het onheil, zie, het komt<note n="2793">De ondergang des rijks is het ééne en eenige onheil, omdat er daarna geen tweede meer mogelijk was. Vgl. V 9 en I Reg. XXVI 8. In v. 5-27 drukt de profeet in korte en afgebroken strophen (v. 5-9; v. 10-14; v. 15-22; v. 23-27) zijne ontsteltenis uit over het gericht. In de Septuag. zijn de verzen 3-9 anders gerangschikt en deels weggelaten.</note>.</verse>

<verse osisID="Ezek.07.6"> Het einde is gekomen, gekomen is het einde; het is ontwaakt tegen u<note n="2794">Het einde scheen ingesluimerd, want de maat der zonde was reeds lang vol; nu echter is het ontwaakt, gereed om te komen.</note>; zie, het is gekomen!</verse>

<verse osisID="Ezek.07.7"> Gekomen is het verderf over u, die woont in het land! De tijd is gekomen, nabij is de dag der slachting en niet des gejubels op de bergen<note n="2795">In plaats van contritio, d.i. verderf, vertaalde de H. Hiëronymus contractio, dat de samenvatting van allerlei kwaad schijnt aan te duiden. Nabij is de dag (Hebr.) ‘van het krijgsgewoel’, dat het gejubel op de bergen, op de afgodische offerplaatsen, zal vervangen.</note>!</verse>

<verse osisID="Ezek.07.8"> Nu zal Ik van nabij<note n="2796">d.i. Welhaast.</note> mijnen toorn uitstorten over u, en Ik zal mijne gramschap volvoeren aan u; en Ik zal u oordeelen naar uwe wegen, en Ik zal over u brengen al uwe wandaden.</verse>

<verse osisID="Ezek.07.9"> En mijn oog zal niet sparen, en Ik zal geen medelijden hebben; maar uwe wegen zal Ik brengen over u, en uwe gruwelen zullen in uw midden zijn; en gij zult weten, dat Ik, de Heer, het ben, die slaat.</verse>

<verse osisID="Ezek.07.10"> Zie, de dag, zie, hij is gekomen; opgeschoten is het verderf, gebloeid heeft de roede, opgesproten is de overmoed.</verse>

<verse osisID="Ezek.07.11"> De geweldenarij is opgewassen tot eene roede voor de goddeloosheid<note n="2797">Als eene uit den grond opschietende plant is het verderf van Juda opgeschoten; want de roede der kastijding heeft gebloeid, d.i. zal weldra vrucht dragen, te weten de straffen der zonden, welke zonden door den overmoed en de geweldenarij zijn aangeduid. Uit die zonden toch is de roede opgesproten en opgewassen, daar de straf de natuurlijke vrucht der zonden is. Hoe zwaar en aanhoudend de tuchtiging dezer roede zijn zal, leert het tweede halfvers.</note>; niets is er van hen en niets</verse> 
<verse osisID="Ezek.07.1">van het volk noch van hun gewoel, en er zal geen verpoozing onder hen zijn<note n="2798">Niets is er van hen overig. Geen verpoozing onder de aanhoudende slagen der roede; naar de verklaring der Rabbijnen beteekent het Hebr.: ‘er zal geen weeklage over hen zijn’, d.i. de overblijvenden zullen niet eens over hen mogen jammeren. (vgl. XXIV 23 en Jer. XVI 6 volg.); volgens anderen is de zin van den grondtekst: niets blijft er over van Juda's vroegeren luister.</note>.</verse>

<verse osisID="Ezek.07.12"> Gekomen is de tijd, nabij is de dag! Wie koopt, verblijde zich niet; en wie verkoopt, bedroeve zich niet; want toorn komt over geheel zijn volk<note n="2799">De kooper verblijde zich niet over het verworven bezit, en de verkooper, die volgens Lev. XXV 25 tot den verkoop gedwongen wordt, bedroeve zich niet over het verloren eigendom, want weldra zal de toorn Gods zich in den dood of in de verbanning van zijn volk openbaren en dan is het met alle recht van eigendom gedaan. De ballingschap zal bovendien lang duren naar v. 13.</note>!</verse>

<verse osisID="Ezek.07.13"> Want wie verkoopt, zal tot hetgeen hij verkocht heeft niet terugkeeren, al is ook hun leven nog onder de levenden; want het gezicht aangaande zijne gansche menigte zal niet terugkeeren, en niemand in zijne ongerechtigheid zal voor zijn leven vastheid bekomen<note n="2800">Wie het hem toebehoorende eigendom had moeten verkoopen, kreeg dat (naar Lev. XXV 10, 13, 14) in het eerstvolgende jubeljaar terug. Dit echter zal thans niet geschieden, al is ook de verkooper dan nog in leven. De reden hiervan is, omdat het gezicht, d.i. de godspraak, welke tegen het gansche volk is gericht, niet als een bode is, die onverrichterzake terugkeert (vgl. Is. XLV 23; LV 10, 11); verder omdat het volk in den staat van ongerechtigheid onder den vloek der goddelijke gramschap is; daarom zal niemand voor zijn leven vastheid bekomen; integendeel als schuldigen zullen zij, uit hun land en eigendom verjaagd, een zwervend leven leiden.</note>.</verse>

<verse osisID="Ezek.07.14"> Blaast de bazuin! Dat allen zich uitrusten! En niemand is er, die ten strijde gaat; want mijn toorn komt over geheel zijn volk<note n="2801">Spottend klinkt de opwekking ten strijde. Want om Gods toorn, die op hen rust, zal niemand hiertoe den moed hebben. Vgl. Lev. XXVI 17; Deut. XXVIII 25; XXXII 30.</note>!</verse>

<verse osisID="Ezek.07.15"> Het zwaard buiten, en de pest en de honger binnen; die op het veld is, zal door het zwaard sterven; en die in de stad zijn, zullen door de pest en door den honger verslonden worden<note n="2802">Vgl. V 2, 12; VI 12.</note>.</verse>

<verse osisID="Ezek.07.16"> En ontkomen zullen degenen, die onder hen vluchten; en zij zullen op de bergen zijn gelijk duiven der valleien, allen sidderend, een ieder om zijne ongerechtigheid<note n="2803">De weinigen, die aan de rampen van v. 15 ontkomen, zullen eene schuilplaats zoeken in de bergkloven (vgl. Judic. VI 2; I Reg. XIII 6) en daar troepsgewijze samenscholen, gelijk weemoedig kirrende wilde duiven (vgl. Is. LIX 11; Jer. XLVIII 28; Nah. II 7); zij zullen allen sidderend, Hebr. ‘klagend’, daar wegschuilen, omdat zij, zich van hunne ongerechtigheid of schuld bewust, het ergste vreezen. Vgl. XXXIII 10.</note>.</verse> 


<verse osisID="Ezek.07.17"> Alle handen zullen slap zijn, en alle knieën zullen van water vloeien<note n="2804">Naar het Hebr. zullen de knieën, van angst krachteloos, ‘wegvlieten tot water’, eene beeldspraak, welke het volkomen gemis aan kracht uitdrukt. Vgl. Jos. VII 5; Ps. CVIII 24; Is. XXXV 3.</note>.</verse>

<verse osisID="Ezek.07.18"> En zij zullen zich omgorden met boetekleederen, en schrik zal hen bedekken; en op elk aangezicht schaamte, en op al hunne hoofden kaalheid<note n="2805">Met boetekleederen, zie Gen. XXXVII noot 15. Schrik zal hen bedekken, d.i. van alle kanten omgeven en benauwen; schaamte over hunne zonden; kaalheid, zie Is. XV noot 3; Jer. XVI noot 5.</note>!</verse>

<verse osisID="Ezek.07.19"> Hun zilver zal buiten worden weggeworpen, en hun goud zal voor den mesthoop zijn. Hun zilver en hun goud zal hen niet kunnen redden ten dage van de verbolgenheid des Heeren. Hunne ziel zullen zij niet verzadigen, en hun buik zal niet gevuld worden; want het is de valstrik hunner ongerechtigheid geweest<note n="2806">Bij de belegering der stad zullen zij hunne schatten van zilver en goud op de straten als onreinheid wegwerpen, omdat die noch tot loskooping uit de handen van den vijand noch tot verzadiging van den honger dienstig zijn. Die rijkdommen toch waren voor hen de valstrik, d.i. de aanleiding, tot zonden, gelijk in v. 20 nader verklaard wordt.</note>.</verse>

<verse osisID="Ezek.07.20"> En het tooisel hunner kleinoodiën hebben zij gebezigd tot hoovaardij en daarvan de beelden hunner gruwelen en afgoden vervaardigd; daarom heb Ik het hun gemaakt tot onreinheid<note n="2807">d.i. Daarom zal door Gods beschikking geschieden, wat in v. 19a gezegd is.</note>.</verse>

<verse osisID="Ezek.07.21"> En Ik zal het in de handen van vreemden geven ten roof en aan de goddeloozen der aarde ten buit, en zij zullen het ontwijden<note n="2808">Wat Gods volk bezat, was heilig als het eigendom des Heeren (vgl. Os. II 9). Het werd dus ontwijd, wanneer het in de handen der heidenen viel.</note>.</verse>

<verse osisID="Ezek.07.22"> En Ik zal mijn aangezicht afwenden van hen, en men zal mijne verborgen plaats onteeren; en verspieders zullen er binnengaan en haar ontwijden<note n="2809">De tempel heet mijne verborgen plaats, waarschijnlijk om den aldaar verborgen tempelschat. Volgens anderen is hiermede het Heilige der heiligen aangeduid. Voor verspieders heeft het Hebr.: ‘geweldenaars’, als roovers en inbrekers.</note>.</verse> 


<verse osisID="Ezek.07.23"> Maak de toesluiting, want het land is vol bloedgerichten en de stad vol geweldenarij<note n="2810">Hebr.: ‘Maak de keten’ ter gevankelijke wegvoering (vgl. Jer. XXVIII 13). Want de maat der zonden is vol door het vergieten van onschuldig bloed en door het plegen van allerlei onrecht.</note>.</verse>

<verse osisID="Ezek.07.24"> En Ik zal de allerboosten uit de heidenen doen komen, en zij zullen hunne huizen in bezit nemen; en Ik zal den trots der machtigen fnuiken, en zij zullen hunne heiligdommen in bezit nemen<note n="2811">Vgl. Deut. XXVIII 50. De heiligdommen in het meervoud, waarschijnlijk om de drie deelen des tempels; de hunne, waarop zij ijdel vertrouwen stellen (vgl. Jer. VII 4); niet meer de mijne, om de gruwelen aldaar gepleegd.</note>.</verse>

<verse osisID="Ezek.07.25"> Angst overvalt hen, en zij zullen naar vrede zoeken, en hij zal er niet zijn.</verse>

<verse osisID="Ezek.07.26"> Ontsteltenis op ontsteltenis zal er komen, en mare op mare; en zij zullen eene godspraak zoeken bij den profeet; en de wet zal teloorgaan voor den priester en de raad voor de oudsten<note n="2812">Het eene ongeluk zal op het andere volgen (vgl. Jer. IV 20) en de eene treurmare de andere vervangen. De radeloosheid zal ten top stijgen, omdat de profeten geen troostende godspraak, de priesters geene onderrichting en de oudsten geen wijzen raad hebben. Zie op Jer. XVIII 18.</note>.</verse>

<verse osisID="Ezek.07.27"> De koning zal treuren en de vorst zal zich kleeden in rouw, en de handen van het volk des lands zullen verbijsterd zijn. Naar hunnen wandel zal Ik doen aan hen, en naar hunne gerichten zal Ik hen richten; en zij zullen weten, dat Ik de Heer ben.</verse>

</chapter>


<chapter osisID="Ezek.8">
 

<title>Hoofdstuk VIII.</title><p>Inleiding (v. 1-4) tot het profetisch gezicht van VIII-XI. Het afgodsbeeld der ijverzucht (v. 5, 6), afgodische teekeningen op de muren van de binnenkamer des tempels (v. 7-13), vereering van Adonis (v. 14, 15), aanbidding der zon (v. 16, 17), het gericht (v. .18</p>


<verse osisID="Ezek.08.1"> En het geschiedde in het zesde jaar, in de zesde maand, den vijfden der maand: ik was gezeten in mijn huis, en de oudsten van Juda waren gezeten voor mij; en aldaar viel op mij de hand van den Heere God<note n="2813">Ruim een jaar na zijne roeping (vgl. I 2) ontving Ezechiël dit profetisch gezicht (VIII-XI), dat het tot dusver aangekondigde gericht over Jerusalem en deszelfs oorzaken nader beschrijft. Naar de Vulgaat en het Hebr. duurde het gebonden liggen van den profeet (gedurende vierhonderd en dertig dagen; zie IV noot 6) toen nog voort, want tusschen I 1, 2 en VIII 1 ligt eene tijdruimte van veertien maanden. Naar de Septuag., die hier ‘de vijfde’ in plaats van de zesde maand heeft, waren er sinds I 2 dertien maanden verloopen en waren de honderd negentig en de veertig dagen van IV 5, 6 voorbij. Dit schijnt ook te volgen uit de woorden van dit vers (ik was gezeten enz.). Niettemin was de profeet naar III 25 nog in zijn huis van zijn volk afgezonderd, zoodat niet hij tot zijn volk, doch de oudsten, d.i. de hoofden, als de vertegenwoordigers des volks (zie XI 25), tot hem kwamen. Zie verder I noot 4.</note>.</verse>

<verse osisID="Ezek.08.2"> En ik zag, en zie, eene gedaante als de verschijning van vuur<note n="2814">d.i. Eene als vuur glinsterende menschengedaante; Septuag. ‘en zie, eene gedaante van een man’. Onder deze gedaante verscheen hem God; zie verder op I 27.</note>; van het aanzien zijner lendenen af en nederwaarts was het vuur; en van zijne lendenen af en opwaarts als de verschijning van een lichtglans, als de schijn van witgoud.</verse>

<verse osisID="Ezek.08.3"> En de gedaante eener hand strekte zich uit en greep mij bij het haar van mijn hoofd; en de geest hief mij op tusschen de aarde en den hemel en voerde mij in een gezicht Gods naar Jerusalem, aan de binnenpoort, die naar het noorden lag, alwaar het afgodsbeeld des ijvers gestaan had om tot ijverzucht op te wekken<note n="2815">Naar het Hebr. strekte de als mensch verschijnende God de gedaante eener hand tot den profeet uit. De geest, d.i. de kracht Gods, voerde hem in een gezicht Gods, d.i. in den staat van hoogere geestverrukking, naar Jerusalem. Het scheen den profeet toe, als werd hij evenals Habacuc (Dan. XIV 35) opgenomen, hoewel hij op de plaats zelve, waar hij gezeten was (v. 1), de volgende tafereelen aanschouwde. Op dezelfde wijze werd hij in den geest neergelaten aan de binnenpoort, Hebr.: ‘aan den ingang der poort van het binnenste’ voorhof, in v. 5 ‘de altaarpoort’ genaamd, omdat zij naar het brandofferaltaar in het binnenste voorhof voerde. Aldaar stond voorheen het afgodsbeeld, waarschijnlijk het door Manasses opgerichte beeld van Astarte (zie IV Reg. XXI 7 naar het Hebr.), het afgodsbeeld des ijvers geheeten, omdat het nog immer den toorn van den ijverzuchtigen God (zie Exod. XX 5 met noot 7; vgl. Deut. XXXII 16, 21) opwekte. Want de zonde van Manasses, waarvoor Juda nog niet geboet had, was de oorzaak van Juda's ondergang; zie IV Reg. XXIV 3 en vgl. Jer. XV 4.</note>.</verse>

<verse osisID="Ezek.08.4"> En zie, aldaar verscheen de heerlijkheid van den God van Israël, overeenkomstig het gezicht, dat ik gezien had in de vlakte<note n="2816">Zie III 23. Gods heerlijkheid met de cherubijnen en de raderen enz. verscheen aan de tempelpoort om tegen den heiligschennenden gruwel te getuigen en de wraak aan te kondigen. Vgl. II Par. XXXVI 14.</note>.</verse> 


<verse osisID="Ezek.08.5"> En Hij zeide tot mij: Menschenzoon, sla uwe oogen op in de richting van het noorden! En ik sloeg mijne oogen op in de richting van het noorden, en zie, ten noorden van de altaarpoort het afgodsbeeld des ijvers juist aan den ingang<note n="2817">Ten noorden van de altaarpoort (zie noot 3), aan den ingang tot het binnenste voorhof, zag de profeet het afgodsbeeld staan ten aanschouwen van het volk.</note>.</verse>

<verse osisID="Ezek.08.6"> En Hij zeide tot mij: Menschenzoon, ziet gij wel, wat dezen doen, de groote gruwelen, die het huis van Israël hier bedrijft, opdat Ik verre zou heengaan van mijn heiligdom<note n="2818">Opdat: het noodwendig gevolg der afgoderij is als het door Israël beoogde doel. God moet daarom zijne beschermende tegenwoordigheid aan stad en tempel onttrekken. Zie XI 23.</note>? En nog andere, grootere gruwelen zult gij zien.</verse>

<verse osisID="Ezek.08.7"> En Hij bracht mij naar den ingang des voorhofs<note n="2819">Naar den noordelijken ingang van het poortgebouw, waarvan in v. 3 en 5 reeds sprake was.</note>; en ik zag, en zie, er was eene opening in den muur.</verse>

<verse osisID="Ezek.08.8"> En Hij zeide tot mij: Menschenzoon, breek den muur door! En toen ik den muur had doorgebroken, kwam er eene deur te voorschijn<note n="2820">In den gang van het poortgebouw zag de profeet dicht bij den ingang op zijde eene opening in den muur, de plaats, waar hij den muur moest doorbreken, om de deur te vinden, welke hij naar v. 9 moest ingaan. Dit geschiedde niet in werkelijkheid, maar dient ter verzinlijking der gedachte, dat de hoofden van Juda (v. 11) zich in het geheim (in weerwil van Josias' hervorming; vgl. IV Reg. XXIII 4 volg.) aan afgoderij (v. 10) schuldig maakten.</note>.</verse>

<verse osisID="Ezek.08.9"> En Hij zeide tot mij: Ga binnen en zie de allerbooste gruwelen, die zij hier plegen.</verse>

<verse osisID="Ezek.08.10"> En ik ging binnen en zag, en zie, allerlei afbeelding van kruipende en andere dieren, een gruwel, en al de afgoden van het huis van Israël waren op den muur geteekend overal in het rond<note n="2821">De muren der Egyptische grafkamers waren gewoonlijk met kruipende dieren als kevers, slangen, krokodillen enz. en met viervoetige dieren als stieren, katten enz., zinnebeelden van afgodisch vereerde wezens, versierd. Het was derhalve de Egyptische afgoderij, welke door Juda's vorsten werd nagevolgd, wellicht om Egypte gunstig te stemmen voor het verbond tegen Chaldea (vgl. Jer. II 18, 36 volg.; XXXVII 6). De profeet noemt die afbeeldingen een gruwel, want zij waren het voorwerp van afgoderij.</note>.</verse> 


<verse osisID="Ezek.08.11"> En zeventig mannen uit de oudsten van het huis van Israël - en Jezonias, de zoon van Saphan, stond in het midden van hen - stonden voor de teekeningen, en een ieder had een wierookvat in zijne hand, en de walm van de wierookwolk steeg omhoog<note n="2822">Zeventig (vgl. Exod. XXIV 1; Num. XI 16) uit de oudsten of de oversten des volks. Jezonias was waarschijnlijk een der voornaamsten.</note>.</verse>

<verse osisID="Ezek.08.12"> En Hij zeide tot mij: Wis ziet gij, menschenzoon, wat de oudsten van het huis van Israël doen in het duister, een ieder in het verborgen zijner kamer; zij zeggen namelijk: De Heer ziet ons niet, de Heer heeft het land verlaten<note n="2823">Een ieder (Hebr.) ‘in zijne kamers met beeldwerk’, welke tot dien geheimen afgodischen dienst waren ingericht. Er waren dus meer zulke kamers in de voorhoven van den tempel (vgl. XL 44 volg.), en een ieder van die vorsten had zijne kamers, waar hij in het geheim afgoderij ging plegen. De woorden, welke de profeet hun in den mond legt, zijn de uitdrukking hunner gezindheid: de Heer ziet ons niet, d.i. Hij bekommert zich niet om ons; Hij heeft het land verlaten, d.i. Hij woont niet meer beschermend onder ons. Dit besluiten zij uit de rampen, welke vóór ruim vijf jaren (zie v. 1) hen hadden getroffen. Daarom hadden zij de goden van Egypte boven Jehova verkozen.</note>.</verse>

<verse osisID="Ezek.08.13"> En Hij zeide tot mij: Nog andere, grootere gruwelen zult gij zien, welke dezen doen.</verse>

<verse osisID="Ezek.08.14"> En Hij bracht mij door den ingang der poort van het huis des Heeren, die naar het noorden lag; en zie, aldaar waren de vrouwen gezeten, die rouw bedreven over Adonis<note n="2824">Hebr.: ‘En Hij bracht mij aan den ingang der poort’ van het huis des Heeren, onder welken naam het heiligdom in geheel zijnen omvang met bijgebouwen en voorhoven enz. wordt aangeduid. God bracht den profeet van de binnenste Noordpoort naar de buitenste. Aldaar, aan den binnensten ingang van dit poortgebouw, op de voor vrouwen bestemde plaats in het buitenste voorhof, waren de vrouwen gezeten (als treurenden in zittende houding, vgl. Job II 8; Is. III 26; XLVII 1; Thren. II 10), die rouw bedreven over Adonis, den minnaar van Venus, die naar de heidensche fabelleer in de maand Juni gedood was en daarna herleefde; waarom hij jaarlijks in dezelfde naar hem genoemde maand door klaagvrouwen betreurd en vervolgens om zijne herleving bezongen werd. (H. Hiëronymus). In het Hebr. heet dezelfde godheid ‘Thammoez’, in het Babylonisch oorspronkelijk ‘Doemoezi’, later ‘Doe-oe-zi’ genoemd, de naam ook eener maand bij de Chaldeën en bij de latere Joden. Thammoez was voor de oudste Babyloniërs de minnaar van Istar, de jeugdige voorjaarsgod, dien deze jaar op jaar liefheeft en die gedurig sterft en herleeft. Daarom werd hij, inzonderheid door de vrouwen, beurtelings betreurd en bezongen.</note>.</verse>

<verse osisID="Ezek.08.15"> En Hij zeide tot mij: Wis hebt gij het gezien, menschenzoon! Nog andere gruwelen zult gij zien, grootere dan deze.</verse> 


<verse osisID="Ezek.08.16"> En Hij bracht mij in het binnenste voorhof van het huis des Heeren; en zie, aan den ingang van den tempel des Heeren, tusschen het voorportaal en het altaar, als het ware vijf en twintig mannen, die hunnen rug keerden naar den tempel des Heeren en hun aangezicht naar het oosten; en zij bogen zich neder naar de opgaande zon<note n="2825">In het binnenste, voor de priesters (en levieten) alleen toegankelijke voorhof, aan den ingang van den eigenlijken tempel, tusschen het voorportaal van het Heilige (III Reg. VI 3) en het ter verzoening opgerichte brandofferaltaar, ter plaatse waar de priesters als middelaars tusschen God en het volk moesten optreden (Joël II 17), aldaar keerden dezen met verachting den rug naar Gods troon (zie II Par. XXIX 6; Is. I 4; Jer. II 27), om (Hebr.) ‘oostwaarts de zon’ te aanbidden. Van deze afgoderij is reeds sprake in Deut. XVII 3; zij hing samen met den dienst van Baäl (VI 4) en was vooral onder Manasses in zwang geweest (IV Reg. XXIII 5, 11). Door de mannen zijn priesters bedoeld; dit volgt uit de plaats, waar zij stonden. Hun getal vijf en twintig wijst op de vier en twintig priesterklassen (I Par. XXIV 4-18), waarbij nog de hoogepriester komt; zóó zijn zij de vertegenwoordigers van al de priesters; vgl. II Par. XXXVI 14. Het woordje quasi, als het ware, geeft te kennen, dat het een profetisch gezicht, geene werkelijkheid was.</note>.</verse>

<verse osisID="Ezek.08.17"> En Hij zeide tot mij: Wis hebt gij het gezien, menschenzoon! Is het dan voor het huis Juda te gering, de gruwelen te doen, die zij hier gedaan hebben, daar zij, het land vullend met geweldenarij, Mij andermaal tarten? En zie, zij houden den tak voor hunne neusgaten<note n="2826">Alsof al de voorafgaande afgoderij, waarbij zij allerlei geweldenarij voegden, niet genoeg was, tarten zij Mij nog op de volgende wijze: zij houden den tak, Hebr.: ‘de wijnrank’, voor hunne neusgaten. Dit doelt vermoedelijk op een afgodisch gebruik bij de vereering der zon. Ook de Perzen hielden bij den zonnedienst een bundeltje takjes in de linkerhand. Volgens anderen is het een spreekwoord, welks beteekenis is verloren gegaan. Naar de Septuag., waarmede de Syrische vertaling en de Grieksche van Symmachus ongeveer overeenstemmen: ‘Zie, zij trekken als het ware den neus op’, een verachtend en uittartend gebaar tegen God zelven!</note>!</verse>

<verse osisID="Ezek.08.18"> Derhalve zal ook Ik in gramschap handelen; mijn oog zal niet sparen, en Ik zal geen medelijden hebben; en al roepen zij voor mijne ooren met luider stem, Ik zal hen niet verhooren<note n="2827">Zie V 11; VII 4, 9. Ik zal hen niet verhooren, opdat zij, ten minste door den rampspoed gedwongen, hunne schuld beseffen. In de Septuag. ontbreekt het tweede halfvers, misschien om de overeenkomst met IX 1 a.</note>.</verse>

</chapter>


<chapter osisID="Ezek.9"> 
 

<title>Hoofdstuk IX.</title><p>Het gericht over de schuldige bewoners der stad (v. 1-7). Hunne boosheid vordert zulk een streng gericht (v. 8-10). Gods bevel is volbracht (v. .11</p>


<verse osisID="Ezek.09.1"> En Hij riep in mijne ooren met luider stem, zeggende: Nabij zijn de bezoekingen der stad, en een ieder heeft het moordtuig in zijne hand<note n="2828">Nabij zijn, het Hebr. kan men ook vertalen: ‘Treedt nader, gij’ bezoekingen, d.i. straffen, of, volgens anderen naar het Hebr.: ‘wachters der stad’, d.i. Gods engelen. Dezen worden nu ter wrake opgeroepen, want de profeet ziet hen met het moordtuig in de hand optreden.</note>.</verse>

<verse osisID="Ezek.09.2"> En zie, zes mannen kwamen van den weg der hoogere poort, die naar het noorden ligt, en een ieder had het verdelgingstuig in zijne hand; ook was er één man in hun midden, gekleed in linnen, en eens schrijvers inktkoker droeg hij aan zijne lendenen; en zij traden toe en gingen staan naast het koperen altaar<note n="2829">Zes mannen, d.i. engelen in menschelijke gedaante, de uitvoerders van Gods wraakbevel. Zij kwamen van den kant der hoogere poort, de poort van VIII 3, 5, waardoor men uit het buitenste voorhof in het hooger gelegen binnenste voorhof kwam. Het was de poort, welke naar het noorden ligt, vanwaar de vijand naar Jer. I 14 zou komen. De zevende engel (zie hetzelfde zevental engelen Zach. IV 10; Apoc. VIII 2; XV 6), die als de voornaamste, de vredebode, in hun midden was, droeg een linnen kleed, het ambtsgewaad der priesters; zie XLIV 17 en vgl. Lev. XVI 4. Aan den gordel zijner lendenen droeg hij zijn schrijfgereedschap, gelijk nog heden in het Oosten pleegt te geschieden en blijkens de monumenten van Ninive ook oudtijds gebruikelijk was. De zeven engelen plaatsten zich naast het koperen brandofferaltaar; want van de plaats, die ter verzoening was ingesteld, zou, om de onteering van den heiligen eeredienst, de wraak uitgaan.</note>.</verse>

<verse osisID="Ezek.09.3"> En de heerlijkheid des Heeren van Israël verhief zich van den cherub, boven wien zij was, naar den drempel des huizes; en Hij riep den man, die gekleed was in linnen en eens schrijvers inktkoker had aan zijne lendenen<note n="2830">De heerlijkheid des Heeren verhief zich van den cherub, een verzamelwoord, d.i. van de cherubijnen; m.a.w. zij verliet den troonwagen van I 4 volg. om op den drempel des huizes, dat Hij weldra zou verlaten, zijne wraakbevelen te geven, na eerst zijne getrouwe dienaren te hebben afgezonderd. De levende wezens van I 5 volg. worden hier voor het eerst met hun eigenlijken naam genoemd; zie X 2. 20.</note>.</verse>

<verse osisID="Ezek.09.4"> En de Heer zeide tot hem: Ga door het midden der stad heen, door het midden van Jerusalem, en</verse> 
<verse osisID="Ezek.09.1">teeken eene thau op de voorhoofden der mannen, die zuchten en treuren over al de gruwelen, die geschieden in haar midden<note n="2831">De thau (dat ‘teeken’ beduidt) is de naam der laatste letter van het Hebreeuwsche alphabet. De oude vorm dier letter was een kruis. Dit teeken werd op de voorhoofden geprent van degenen, die uit ijver voor Gods eer zuchtten en treurden om de onteering van zijnen naam; zie Is. LXI 3; Soph. III 18 (Hebr.). Reeds Origines zag in dit geheimzinnig teeken eene voorspellende figuur van het H. Kruis, het reddende teeken onzer verlossing. Vgl. Apoc. VII 2, 3; IX 4; XIV 1.</note>.</verse>

<verse osisID="Ezek.09.5"> En tot genen zeide Hij, ten aanhooren van mij: Gaat de stad door, hem volgend, en slaat; uw oog spare niet en hebt geen medelijden!</verse>

<verse osisID="Ezek.09.6"> Grijsaard, jongeling en jonkvrouw, kind en vrouwen zult gij dooden tot verdelgens toe; doch ieder, op wien gij de thau ziet, doodt hem niet; en begint met mijn heiligdom! Zij begonnen dan met de oudste mannen, die voor het front des huizes waren<note n="2832">Met mijn heiligdom, d.i. met degenen, die zich in het heiligdom bevonden, met de oudsten in waardigheid, die als priesters voor het front of het voorportaal des huizes in het binnenste voorhof waren. Zij hadden met meer kennis en boosheid gezondigd; zie VIII 16. Vgl. I Petr. IV 17.</note>.</verse>

<verse osisID="Ezek.09.7"> En hij zeide tot hen: Ontwijdt het huis en vervult de voorhoven met verslagenen<note n="2833">Door bloedvergieting werd de tempel ontwijd; vgl. Num. XIX 14.</note>! Gaat uit! En zij gingen uit en sloegen degenen, die in de stad waren.</verse>

<verse osisID="Ezek.09.8"> En toen de slachting voltrokken was, bleef ik overig; en ik stortte neer op mijn aangezicht, en schreiend sprak ik: Ach, ach, ach, Heere God! Zult Gij dan al de overblijfselen van Israël verdelgen, uwen toorn uitstortend over Jerusalem<note n="2834">Van al degenen, die de profeet in den tempel zag (VIII 11, 16), bleef de profeet alleen overig. Daarom, de volkomen verdelging van Israël vreezend, herinnert hij God aan zijne beloften om de overblijfselen te sparen; zie Is. VI 13; X 21. Gods antwoord in v. 9 en 10 luidt evenals VIII 18.</note>?</verse>

<verse osisID="Ezek.09.9"> En Hij zeide tot mij: De ongerechtigheid van het huis van Israël en Juda is groot uitermate zeer, en het land is vol bloedschulden, en de stad is vol afvalligheid; want zij zeiden: De Heer heeft het land verlaten, en de Heer ziet het niet<note n="2835">Zie VIII 12.</note>!</verse> 


<verse osisID="Ezek.09.10"> Daarom zal ook mijn oog niet sparen, en Ik zal geen medelijden hebben; hunnen wandel zal Ik op hun hoofd vergelden.</verse>

<verse osisID="Ezek.09.11"> En zie, de man, die gekleed was in linnen, die den inktkoker op zijnen rug<note n="2836">Hebr.: ‘aan zijne lendenen’; zie v. 2 en 3.</note> had, bracht bescheid, zeggende: Ik heb gedaan, gelijk Gij mij bevolen hebt!</verse>

</chapter>


<chapter osisID="Ezek.10">
 

<title>Hoofdstuk X.</title><p>Het hemelsche wraakvuur op de stad (v. 1-8). Gods heerlijkheid, nogmaals op den troonwagen verschijnend, verlaat den tempel (v. 9-22).</p>


<verse osisID="Ezek.10.1"> En ik zag, en zie, op het uitspansel, dat boven het hoofd der cherubijnen was, vertoonde zich boven hen als saffiersteen, als het voorkomen der gedaante van een troon<note n="2837">De heerlijkheid des Heeren, die IX 3 van haren troon boven de cherubijnen was afgedaald, keerde na het bevel van de verdelging der bewoners van Jerusalem daarop terug. Daarom beschrijft hier de profeet den troon; zie verder I 26. Daarop gezeten geeft de Heer het bevel van v. 2.</note>.</verse>

<verse osisID="Ezek.10.2"> En Hij zeide tot den man, die gekleed was in linnen, en sprak: Treed binnen tusschen de raderen, die onder de cherubijnen zijn, en vul uwe hand met kolen vuurs, welke tusschen de cherubijnen zijn, en strooi ze uit op de stad; en hij trad er binnen voor mijne oogen<note n="2838">De raderen heeten hier, anders dan I 15 volg. en hier beneden 6b, in het Hebr. ‘galgal’, zie noot 11. Voor het altaarvuur, dat er tusschenin brandde, zie I noot 14. - De voorstelling beteekent, dat het vijandelijke vuur, hetwelk de stad zal verteren, een straf is, die uitgaat van den in zijn heiligdom onteerden God des Verbonds. Zijn troon van genade zal de rechterstoel worden voor de afvallige stad; van het ontheiligde zoenaltaar zal de wraak uitgaan. Daarom is ook de vredebode van IX 3, 4 thans een wraakengel voor de goddeloozen.</note>.</verse>

<verse osisID="Ezek.10.3"> De cherubijnen nu stonden ter rechterzijde van het huis, toen de man binnentrad, en de wolk vervulde het binnenste voorhof.</verse>

<verse osisID="Ezek.10.4"> En de heerlijkheid des Heeren verhief zich van boven den cherub naar den drempel des huizes, en het huis werd vervuld met de wolk, en het voorhof werd vervuld met den glans van de heerlijkheid des Heeren<note n="2839">De cherubijnen, de dragers van Gods troon, stonden ter rechterzijde, d.i. ten zuiden van den eigenlijken tempel, aan welke zijde ook de stad was gelegen. Ten teeken, dat de Heer nog boven hen troonde, vervulde de wolk van I 4 de plaats, waar zij stonden, te weten het binnenste voorhof. Doch in v. 4 verlaat God dien troon (gelijk IX 3) en begeeft Hij zich naar den drempel des huizes; dientengevolge vervult de wolk, het zinnebeeld zijner tegenwoordigheid, het huis, d.i. den eigenlijken tempel, terwijl het voorhof straalt van den glans, die naar I 4 de wolk omgeeft.</note>.</verse>

<verse osisID="Ezek.10.5"> En het gedruisch van de vleugelen der cherubijnen werd gehoord tot aan het buitenste voorhof, gelijk de stem van den almachtigen God, als Hij spreekt<note n="2840">Terwijl Gods heerlijkheid naar den drempel heentoog, klepten de cherubijnen met daverend geluid (zie I 24) met hunne vleugelen. Dit werd gehoord tot aan het buitenste voorhof, werwaarts de profeet waarschijnlijk was teruggeweken uit heilige vreeze voor den zich openbarenden God. Zie XIII 16; ook in X 2 (‘voor mijne oogen’) was hij nog in het binnenste voorhof.</note>.</verse>

<verse osisID="Ezek.10.6"> En toen Hij aan den man, die gekleed was in linnen, geboden had, zeggende: Neem vuur van tusschen de raderen, die tusschen de cherubijnen zijn; trad deze binnen en plaatste zich naast het rad<note n="2841">Zie v. 2. Van tusschen de raderen, die in het Hebr. de ongewone benaming ‘galgal’ dragen; daarom volgt de nadere bepaling die tusschen enz., Hebr.: ‘van tusschen de cherubijnen’. Naast het rad, d.i. naast een der vier raderen.</note>.</verse>

<verse osisID="Ezek.10.7"> En de cherub strekte de hand uit van tusschen de cherubijnen naar het vuur, dat tusschen de cherubijnen was<note n="2842">De cherub, d.i. een der vier. - Duidelijk treden hier de cherubijnen, die boven het zoendeksel der ark de bedienaren van Gods genade waren, als dienaren der wrake op, gelijk weleer aan den ingang van het paradijs.</note>; en hij nam het en gaf het in de handen van dengene, die gekleed was in linnen; en deze nam het en trad buiten.</verse>

<verse osisID="Ezek.10.8"> En aan de cherubijnen zag men de gelijkenis eener menschenhand onder hunne vleugelen<note n="2843">Middelerwijl de in linnen gekleede man het wraakbevel (zie v. 2 en 7 b) gaat voltrekken, beschouwt en beschrijft de profeet nauwkeuriger den troonwagen met de cherubijnen. Eerst spreekt hij in v. 8, naar aanleiding van v. 7 a, over de handen der cherubijnen. Zie op I 8.</note>.</verse>

<verse osisID="Ezek.10.9"> En ik zag, en zie, vier raderen naast de cherubijnen, een rad naast den éénen cherub, en een ander rad naast den anderen cherub; en de aanblik der raderen was als het gezicht van chrysoliethsteen.</verse>

<verse osisID="Ezek.10.10"> En hunne gedaante: aan elkan- der gelijk waren de vier, als ware er een rad midden in een rad<note n="2844">Zie I 15, 16 met de aanteekeningen.</note>.</verse>

<verse osisID="Ezek.10.11"> En als zij gingen, gingen zij naar de vier zijden; en zij keerden niet om bij het gaan, maar naar de plaats, werwaarts het voorste zich in zijnen loop richtte, volgden ook de overige, en zij keerden niet om<note n="2845">Zie op I 17.</note>.</verse>

<verse osisID="Ezek.10.12"> En geheel hun lichaam en hunne halzen en handen en vleugelen en de velgen waren vol oogen, rondom aan de vier raderen<note n="2846">De H. Hiëronymus vertaalde: omne corpus earum in het vrouwelijk, omdat volgens hem het geheele vers de raderen (rotae) betreft, aan welke hij, als aan levende wezens (zie I 20), een lichaam met hals enz. toeschrijft. Doch de meesten verstaan dat van de cherubijnen, die evenals de raderen (zie I 18) vol oogen waren op hun lichaam enz. In plaats van en de velgen heeft het Hebr. en de Septuag. ‘en de raderen’. Zie I noot 20.</note>.</verse>

<verse osisID="Ezek.10.13"> En die raderen noemde men de wentelende<note n="2847">Hebr.: ‘ha-galgal’. Zoo noemde de Heer zelf in v. 2 en 6a de raderen, en voorzeker niet zonder beteekenis. Want ‘galgal’ beteekent overdrachtelijk (vgl. Ps. LXXVI 19) storm of wervelwind en schijnt op de snelle wenteling der raderen te wijzen.</note>, ten aanhooren van mij.</verse>

<verse osisID="Ezek.10.14"> En ieder had vier gezichten: het eerste gezicht was het gezicht van eenen cherub, en het tweede gezicht het gezicht van eenen mensch, en aan het derde was het gezicht van eenen leeuw, en aan het vierde het gezicht van eenen arend<note n="2848">In plaats van ‘het gezicht van een rund’ (zie I 10) staat hier het gezicht van eenen cherub. Doch wat hiermede bedoeld wordt, is niet duidelijk. Zie I noot 11. - Het vers staat niet in de Septuag. en wordt door sommigen voor onecht gehouden.</note>.</verse>

<verse osisID="Ezek.10.15"> En de cherubijnen hieven zich opwaarts. Dit was het levende wezen<note n="2849">Een verzamelwoord. De cherubijnen waren de levende wezens, die ik enz.</note>, dat ik gezien had aan den stroom Chobar.</verse>

<verse osisID="Ezek.10.16"> En wanneer de cherubijnen gingen, gingen gelijkerwijze ook de raderen naast hen; en wanneer de cherubijnen hunne vleugelen verhieven om van den grond op te stijgen, bleven de raderen niet staan, maar waren ook zij er naast.</verse>

<verse osisID="Ezek.10.17"> Als genen stonden, stonden zij; en als genen opstegen, stegen zij met hen op; want de geest des levens was in hen<note n="2850">Zie I 19-21 met de aanteekening.</note>.</verse> 


<verse osisID="Ezek.10.18"> En de heerlijkheid des Heeren toog heen van den drempel des tempels, en zij plaatste zich boven de cherubijnen<note n="2851">Voor de tweede maal begeeft zich de heerlijkheid des Heeren van den drempel naar den troonwagen boven de cherubijnen, thans om zijn ontwijden tempel te verlaten.</note>.</verse>

<verse osisID="Ezek.10.19"> En de cherubijnen verhieven hunne vleugelen en stegen van de aarde op voor mijne oogen; en bij hun heengaan volgden ook de raderen; en men stond stil aan den ingang der Oostpoort van het huis des Heeren<note n="2852">De Oostpoort van het buitenste voorhof; vgl. XI 1, 23. Later (zie XLIII 2 volg.) ziet de profeet de heerlijkheid des Heeren door dezelfde poort weder terugkeeren.</note>; en de heerlijkheid van den God van Israël was boven hen.</verse>

<verse osisID="Ezek.10.20"> Dit is het levende wezen<note n="2853">Zie voor dit enkelvoud noot 13.</note>, dat ik onder den God van Israël gezien heb aan den stroom Chobar; en ik begreep, dat het cherubijnen waren<note n="2854">Zie IX noot 3.</note>.</verse>

<verse osisID="Ezek.10.21"> Ieder had vier gezichten, en ieder had vier vleugelen; en de gelijkenis van eene menschenhand was onder hunne vleugelen<note n="2855">Zie I 6, 8 met de aanteekeningen.</note>.</verse>

<verse osisID="Ezek.10.22"> En de gelijkenis hunner gezichten: het waren dezelfde gezichten, die ik gezien had aan den stroom Chobar, ook hun voorkomen en de aandrift van ieder om recht voor zijn aangezicht voort te gaan<note n="2856">Zie op I 10, 12.</note>.</verse>

</chapter>


<chapter osisID="Ezek.11">
 

<title>Hoofdstuk XI.</title>
<p>Bestraffing der volksleiders (v. 1-13); troostelijke beloften aan de overblijfselen in de ballingschap (v. 14-21). De heerlijkheid des Heeren verlaat de stad (v. 22-23). Einde van het gezicht (v. 24-25).</p>


<verse osisID="Ezek.11.1"> En de geest hief mij op en bracht mij aan de Oostpoort van het huis des Heeren, die naar zonsopgang ligt; en zie, aan den ingang der poort waren vijf en twintig mannen; en ik zag in hun midden Jezonias, den zoon van Azur, en Pheltias, den zoon van Banaias, de oversten des volks<note n="2857">Gods geest (zie III 12; VIII 3) bracht den profeet naar de Oostpoort van het buitenste voorhof; zie op X 5 en 19. De vijf en twintig mannen zijn waarschijnlijk, evenals de twee met name genoemde, burgerlijke oversten des volks, in raadszitting vergaderd. Waarom Jezonias en Pheltias met name genoemd worden, blijkt niet; de laatste wellicht om v. 13. Het waren anderen dan de vijf en twintig van VIII 16. Hun getal doet denken aan I Par. XXVII, waar even zooveel oversten vermeld worden.</note>.</verse>

<verse osisID="Ezek.11.2"> En Hij zeide tot mij: Menschenzoon, dezen zijn de mannen, die ongerechtigheid uitdenken<note n="2858">B.v. opstand tegen de Chaldeën.</note> en allerslechtsten raadslag plegen in deze stad,</verse>

<verse osisID="Ezek.11.3"> zeggende: Zijn de huizen niet sinds lang opgebouwd<note n="2859">De schade, door den vorigen inval der Chaldeën onder Jechonias (zie IV Reg. XXIV 11) aangericht, is reeds lang hersteld.</note>? Zij is de ketel, wij echter zijn het vleesch<note n="2860">Waarschijnlijk een spreekwoord, dat hier vertrouwen uitdrukt op Jerusalem's natuurlijke sterkte. Naar men meende, zou de stad hare bewoners tegen het oorlogsvuur beschermen, gelijk het vleesch in den ketel veilig is tegen verbranding. Zie v. 11 en vgl. XXIV 3, 6.</note>!</verse>

<verse osisID="Ezek.11.4"> Daarom profeteer aangaande hen, profeteer, menschenzoon!</verse>

<verse osisID="Ezek.11.5"> En op mij viel de geest des Heeren, en Hij zeide tot mij: Spreek: Dit zegt de Heer: Aldus hebt gijlieden gesproken, huis van Israël, en de gedachten uws harten ken Ik.</verse>

<verse osisID="Ezek.11.6"> Zeer velen hebt gij gedood in deze stad, en hare straten hebt gij gevuld met verslagenen.</verse>

<verse osisID="Ezek.11.7"> Daarom zegt dit de Heere God: Uwe verslagenen, die gij hebt neergelegd in haar midden, die zijn het vleesch, en zij is de ketel; en Ik zal u wegvoeren uit haar midden<note n="2861">Niet de schuldige vorsten met hunne goddelooze onderdanen zullen veilig zijn binnen de stad, doch alleen de lijken der door hen verslagenen (vgl. VII 23) zullen, als het vleesch in den ketel, in de stad achterblijven.</note>.</verse>

<verse osisID="Ezek.11.8"> Het zwaard hebt gij gevreesd, en het zwaard zal Ik brengen over u, zegt de Heere God.</verse>

<verse osisID="Ezek.11.9"> En Ik zal u uitdrijven uit haar midden en u geven in de hand der vijanden, en Ik zal gerichten aan u houden.</verse>

<verse osisID="Ezek.11.10"> Door het zwaard zult gij vallen; aan de grenzen van Israël zal Ik u richten<note n="2862">Aan de grenzen enz.: metterdaad in het land Emath, te Reblatha (zie VI 14), richtte de koning van Babylon de vorsten van Juda. Vgl. Jer. XXXIX 6; LII 27.</note>, en gij zult weten, dat Ik de Heer ben.</verse> 


<verse osisID="Ezek.11.11"> Zij zal u niet zijn tot een ketel, en gij zult in haar midden niet zijn als vleesch; aan de grenzen van Israël zal Ik u richten.</verse>

<verse osisID="Ezek.11.12"> En gij zult weten, dat Ik de Heer ben; omdat gij in mijne geboden niet gewandeld en mijne rechten niet betracht hebt, maar naar de rechten der volken, die rondom u zijn, hebt gehandeld<note n="2863">De rechten der volken beteekenen hier (vgl. V 7), in tegenstelling met de rechten Gods, de valsche grondstellingen en levensregels van het heidendom. - De v. 11 en 12 ontbreken in de Septuag.</note>.</verse>

<verse osisID="Ezek.11.13"> En het geschiedde, terwijl ik profeteerde, dat Pheltias, de zoon van Banaias, stierf; en ik viel op mijn aangezicht en riep met luider stem en zeide: Ach, ach, ach, Heere God! zult Gij eindverdelging brengen over de overblijfselen van Israël<note n="2864">De dood van Pheltias strekte ten bewijs, dat de voorspelling over Juda's vorsten in vervulling zou gaan. Zoo begreep het ook de profeet, want, met een beroep op den God des Verbonds, uit hij zijne vrees, dat ook de laatste overblijfselen van zijn volk zullen omkomen; zie IX 8. Of Pheltias op dien eigen dag te Jerusalem inderdaad plotseling stierf, is onzeker. De profeet zag dit in het profetisch gezicht, niet in de werkelijkheid.</note>?</verse>

<verse osisID="Ezek.11.14"> En het woord des Heeren geschiedde tot mij, zeggende:</verse>

<verse osisID="Ezek.11.15"> Menschenzoon, uwe broeders, uwe broeders zijn het, de mannen aan u verwant, en het gansche huis van Israël, zij allen, tot wie de bewoners van Jerusalem zeiden: Gaat verre weg van den Heer, ons is het land ten erfbezit gegeven<note n="2865">Uwe broeders, d.i. uwe medeballingen, zijn het; uit hen nl. zal God naar v. 16 volg. zijn volk en zijn Rijk herstellen; vgl. Jer. XXIV 5-7. Zij toch zijn (Hebr.) ‘de mannen uwer verwantschap’, want gij zijt als profeet hun goëel (zie Is. XLI noot 11), die door uw middelaarschap, dat gij als profeet oefent, hen uit de dienstbaarheid der ballingschap zult verlossen; vgl. Lev. XXV 25; Ruth III 12. De Septuag. las met andere klankteekens: ‘de mannen uwer gevangenschap’ (‘gola’ in plaats van ‘goëel’), d.i. uwe medeballingen. Met het oog op hen en op de weggevoerden van het gansche huis van Israël zeiden de trotsche bewoners van Jerusalem met verachting: Gaat verre weg, d.i. verwijdert u al verder, van den Heer en van zijnen tempel; ons, met uitsluiting van ulieden, de weggevoerden, is het land ten erfbezit gegeven; gij echter hebt de voorrechten van het volk Gods voor immer verloren! Daartegenover stelt de profeet in v. 16-20 Gods raadsbesluit betreffende de ballingen.</note>!</verse>

<verse osisID="Ezek.11.16"> Daarom zegt dit de Heere God: Omdat Ik hen verre heb weggedaan onder de volken en omdat Ik hen verstrooid heb in de landen, zal Ik hun tot een heiligdom zijn voor korten tijd in de landen, werwaarts zij gekomen zijn<note n="2866">God zal hun het gemis van het heiligdom van Jerusalem vergoeden, door gedurende den betrekkelijk korten tijd der ballingschap hun tot een heiligdom te zijn, d.i. met zijne beschermende tegenwoordigheid, soms zelf zichtbaar, onder hen te wonen. Dit had de profeet ondervonden bij de verschijningen van de heerlijkheid des Heeren.</note>.</verse>

<verse osisID="Ezek.11.17"> Daarom spreek: Dit zegt de Heere God: Ik zal u verzamelen uit de volken en u samenbrengen uit de landen, waarin gij verstrooid zijt geweest, en Ik zal u geven het land van Israël.</verse>

<verse osisID="Ezek.11.18"> En zij zullen daar binnentreden en al zijne verfoeisels en al zijne gruwelen daaruit wegnemen<note n="2867">Het door de ballingschap bekeerde volk zal in zijn vaderland terugkeeren (vgl. Deut. XXX 3) en de sporen der vroegere afgoderij vernietigen.</note>.</verse>

<verse osisID="Ezek.11.19"> En Ik zal hun één hart geven en een nieuwen geest schenken in hun binnenste; en Ik zal het steenen hart wegnemen uit hun vleesch en hun geven een hart van vleesch,</verse>

<verse osisID="Ezek.11.20"> opdat zij in mijne geboden wandelen en mijne rechten onderhouden en dezelve betrachten, en opdat zij Mij zijn ten volk en Ik hun zij ten God<note n="2868">Volgens de gewoonte der profeten gaat Ezechiël van de tijdelijke herstelling over tot de geestelijke herstelling door den Messias. Want hoewel na de ballingschap een omkeer ten goede niet valt te loochenen, werd toch het hier voorspelde eerst door de verlossing van den Messias ten volle verwezenlijkt. Eén hart (zie Jer. XXXII 39), Septuag.: ‘een ander hart’ (vgl. Ez. XXXVI 26), te weten in plaats van het steenen, d.i. het ongevoelige en onvermurwbare, hart van het weerspannige Israël, een hart van vleesch, dat voor de indrukken van Gods genade gevoelig, zich door den geest Gods laat leiden. Vgl. Is. XLIV 3; Joël II 28. Alzoo zal een heilig volk gevormd worden, dat, getrouw aan Gods geboden, ten innigste met Hem blijft vereenigd; zie Exod. VI 7; Jer. XXXI 33; Os. II 1.</note>.</verse>

<verse osisID="Ezek.11.21"> Wier hart hunne verfoeisels en gruwelen nawandelt, dier weg zal Ik over hun hoofd brengen, zegt de Heere God<note n="2869">Vgl. VII 4; IX 10. Deze bedreiging gold vooral de hardnekkige Jerusalemmers, aan wie God zijne genadige tegenwoordigheid (v. 22 volg.) onttrekt.</note>.</verse>

<verse osisID="Ezek.11.22"> En de cherubijnen verhieven hunne vleugelen, en de raderen met hen; en de heerlijkheid van den God van Israël was boven hen<note n="2870">Zie I 21; X 19.</note>.</verse> 


<verse osisID="Ezek.11.23"> En de heerlijkheid des Heeren steeg op uit het midden der stad, en zij plaatste zich op den berg, die ten oosten der stad is<note n="2871">Op den Olijfberg (zie Zach. XIV 4), vanwaar Hij de stad, die daar beneden ligt, zal richten. Eerst daarna zal Hij in de stad en in den tempel terugkeeren; zie XLIII 2-4. Op dienzelfden berg voorspelde de menschgeworden God den tweeden ondergang van Jerusalem (Matth. XXIV 3, 15 volg.) en klom Hij ten hemel op, vanwaar Hij liet gericht aan de ondankbare stad zou voltrekken (Luc. XXIV 50; Act. I 9. 12).</note>.</verse>

<verse osisID="Ezek.11.24"> En de geest nam mij op en voerde mij in het gezicht door den geest Gods naar Chaldea tot de weggevoerden<note n="2872">Die terugvoering naar Chaldea geschiedde in het gezicht door den geest Gods, d.i. in denzelfden staat van hoogere geestverrukking, waarin de profeet, VIII 3, naar Jerusalem ontvoerd was.</note>; en het gezicht, dat ik gezien had, werd van mij weggenomen.</verse>

<verse osisID="Ezek.11.25"> En ik sprak tot de weggevoerden al de woorden des Heeren, die Hij mij getoond had<note n="2873">Al de woorden, d.i. al de dingen, welke de Heer hem in het profetisch gezicht getoond had, deelde hij mede aan de weggevoerden, d.i. aan de ballingen, die, door hunne oudsten vertegenwoordigd, voor hem gezeten waren en de stomme getuigen waren geweest van zijne geestvervoering; zie VIII 1.</note>.</verse>

</chapter>


<chapter osisID="Ezek.12">
 

<title>Hoofdstuk XII.</title>
<p>De profeet stelt op zinnebeeldige wijze de wegvoering des volks voor, alsook de vlucht van Sedecias en den nood der belegerden (v. 1-20). Begin der godspraken over de profetie en de profeten: bestraffing der verachters van Gods woord (v. 21-28).</p>


<verse osisID="Ezek.12.1"> En het woord des Heeren geschiedde tot mij, zeggende<note n="2874">Hiermede begint de derde reeks profetieën, welke XIX 14 eindigt en waarschijnlijk is uitgesproken in het tusschen VIII 1 en XX 1 liggende jaar. Zij strekken tot nadere aankondiging en rechtvaardiging van het in IV-VII en VIII-XI voorspelde gericht. Eerst moet Ezechiël andermaal (zie IV en V) voor zijne ongeloovige medeballingen het aanstaande lot van het te Jerusalem achtergebleven volk en zijnen koning door eene zinnebeeldige handeling voorstellen (v. 2-20.)</note>:</verse>

<verse osisID="Ezek.12.2"> Menschenzoon, te midden van het weerspannige huis woont gij; die oogen hebben om te zien, en niet zien; en ooren om te hooren, en niet hooren; want het is een weerspannig huis<note n="2875">Zie II 5, 6; III 26 enz. Om die hardnekkigheid, waartegen woorden niets baten, moet de profeet door daden profeteeren.</note>.</verse> 


<verse osisID="Ezek.12.3"> Gij dan, menschenzoon, maak u reistuig gereed en verhuis bij dag voor hunne oogen; verhuis dan van uwe plaats naar eene andere plaats ten aanschouwen van hen, of zij het wellicht zien; want het is een weerspannig huis<note n="2876">Reistuig, te weten al wat men bij eene gedwongen wegvoering naar een vreemd land op de schouders medevoert; vgl. Jer. XLVI 19. Verhuis bij dag beteekent: maak bij dag uwe toebereidselen; want naar v. 4 en 6 moet hij eerst des avonds uittrekken; de Septuag. laat die woorden weg. Wellicht zegt God, menschelijkerwijze sprekende. Omdat zij hardnekkig weigeren te gelooven aan de wegvoering der achtergeblevenen en de vernietiging des rijks, zullen zij waarschijnlijk niet zien, d.i. niet willen begrijpen, wat uwe handeling beteekent.</note>.</verse>

<verse osisID="Ezek.12.4"> En gij zult uw goed als reistuig bij dag naar buiten uitdragen ten aanschouwen van hen; gij zult echter des avonds uittrekken voor hunne oogen, gelijk een balling uittrekt<note n="2877">Des avonds om zoodoende tevens de vlucht van Sedecias (zie Jer. XXXIX 4; LII 7; IV Reg. XXV 4 volg.) voor te stellen, welke ook in v. 5 is aangeduid.</note>.</verse>

<verse osisID="Ezek.12.5"> Breek u voor hunne oogen den muur door en ga daardoor uit<note n="2878">Niet den muur zijner woning, want deze heeft hij met zijn huisraad bij dag reeds verlaten (zie v. 4 en 7), doch den ringmuur van leem en riet, die rondom zijn hof was en waarin hij met de hand (v. 7) eene opening moest maken, om de heimelijke vlucht van Sedecias af te beelden.</note>.</verse>

<verse osisID="Ezek.12.6"> Ten aanschouwen van hen zult gij op de schouders gedragen, in het donker weggevoerd worden; uw aangezicht zult gij bedekken, en gij zult het land niet zien; want tot een voorbeduidsel heb Ik u gesteld voor het huis van Israël<note n="2879">Gedragen worden heeft ook de Septuag. De H. Hiëronymus vertaalde: ‘gij zult (het reistuig van v. 3) op de schouders dragen, in het donker heenvluchten’ of naar het Hebr.: ‘het in donkere duisternis wegvoeren’. Ook dit, evenals het bedekken der oogen, wijst op Sedecias, die achterhaald, gevankelijk weggevoerd en van zijne oogen beroofd zou worden, zoodat hij het land der ballingschap niet zou zien. Doch tevens moest de profeet door zijn heentrekken met reistuig de gevankelijke wegvoering van het nog achtergebleven volk voorstellen, want tot een voorbeduidsel enz. Vgl. XXIV 24; Is. VIII 18; XX 3; Zach. III 8.</note>.</verse>

<verse osisID="Ezek.12.7"> Ik deed dan zooals de Heer mij bevolen had; ik droeg mijn goed als reistuig bij dag uit; en des avonds brak ik mij den muur door met de hand; en in het donker trok ik heen, op de schouders gedragen ten aanschouwen van hen<note n="2880">De H. Hiëronymus vertaalde: ‘en ik droeg het op de schouders’ enz.</note>.</verse>

<verse osisID="Ezek.12.8"> En het woord des Heeren geschiedde des morgens tot mij, zeggende:</verse> 


<verse osisID="Ezek.12.9"> Menschenzoon, zeiden zij niet tot u, het huis van Israël, het weerspannige huis: Wat doet gij?</verse>

<verse osisID="Ezek.12.10"> Zeg tot hen: Dit zegt de Heere God: Op den vorst, die te Jerusalem is, komt deze last en op het gansche huis van Israël, dat in hun midden is<note n="2881">Deze last, d.i. deze onheilspellende godspraak (zie Nah. I 1) komt op den vorst Sedecias, die niet gelijk Jechonias te Babylon, doch te Jerusalem is, en op het gansche huis van Israël, d.i. op de overblijfselen van Juda of wel van het Tienstammenrijk, die bij de nadering des vijands binnen Jerusalem gevlucht waren.</note>.</verse>

<verse osisID="Ezek.12.11"> Zeg: Ik ben uw voorbeduidsel; gelijk ik gedaan heb, zoo zal aan hen geschieden; in de ballingschap en in de gevangenschap zullen zij gaan.</verse>

<verse osisID="Ezek.12.12"> En de vorst, die in hun midden is, zal op de schouders gedragen worden, in het donker zal hij heentrekken; den muur zullen zij doorbreken om hem eenen uitweg te maken; zijn aangezicht zal bedekt worden, zoodat hij met zijne oogen het land niet zal zien<note n="2882">Hebr.: ‘En de vorst.... zal (het reistuig) op de schouders dragen’, d.i. als een gewoon vluchteling de wijk nemen; zie noot 4. De vervulling der profetie den muur zullen zij doorbreken enz. is niet in de H. Boeken opgeteekend; waarschijnlijk geschiedde dit bij Sedecias' vlucht uit Jerusalem, toen de poorten door de Chaldeën bezet waren, zoodat men hem door den stadsmuur eenen uitweg maakte. Zijn aangezicht zal bedekt worden, te weten door de duisternis, die hem bij zijne vlucht zal omgeven, of beter, omdat hij van het gezicht zal beroofd worden; zie Jer. LII 11.</note>.</verse>

<verse osisID="Ezek.12.13"> En Ik zal mijn net over hem uitspreiden, en hij zal gevangen worden in mijn garen<note n="2883">M.a.w. door goddelijke beschikking zal Sedecias op zijne vlucht door den vijand achterhaald en gegrepen worden.</note>: en Ik zal hem voeren naar Babylon in het land der Chaldeën; en dit zal hij niet zien, en aldaar zal hij sterven.</verse>

<verse osisID="Ezek.12.14"> En allen, die hem omgeven, zijne lijfwacht en zijne troepen, zal Ik verstrooien naar elken wind, en het zwaard zal Ik ontblooten achter hen<note n="2884">Zie de vervulling Jer. XL 7, 12; LII 8. Zijne troepen of ruiterbenden, die Sedecias op de vlucht vergezelden.</note>.</verse>

<verse osisID="Ezek.12.15"> En zij zullen weten, dat Ik de Heer ben, wanneer Ik hen verstrooid heb onder de volken en hen verspreid heb in de landen.</verse>

<verse osisID="Ezek.12.16"> En Ik zal uit hen weinige mannen overlaten van het zwaard en van den honger en van de pest; opdat zij al hunne gruwelen verhalen onder de volken, onder wie zij zullen komen; en zij zullen weten, dat Ik de Heer ben<note n="2885">Deze weinigen zullen door hunne straf onder de heidenen getuigen van de gruweldaden der Judeërs en zóó tevens de heiligheid en de gerechtigheid van Israël's God prediken. Vgl. Deut. XXIX 24 volg.; Jer. XXII 8, 9.</note>.</verse>

<verse osisID="Ezek.12.17"> En het woord des Heeren geschiedde tot mij, zeggende:</verse>

<verse osisID="Ezek.12.18"> Menschenzoon, eet uw brood met ontsteltenis en drink ook uw water met haast en droefheid<note n="2886">Door deze zinnebeeldige handeling moet de profeet den angst en den nood voorstellen, waarin de bewoners van Jerusalem bij de belegering zullen verkeeren. Met haast en droefheid, Hebr.: ‘met siddering en angst’, moet hij brood en water, de meest gewone levensmiddelen, gebruiken.</note>.</verse>

<verse osisID="Ezek.12.19"> En gij zult zeggen tot het volk des lands: Dit zegt de Heere God aangaande hen, die te Jerusalem wonen in het land van Israël<note n="2887">Tot het volk des lands, d.i. tot de Judeërs in het algemeen, waartoe ook de ballingen behoorden. Tot hen allen richt de profeet het woord des Heeren, dat de bewoners van Jerusalem betrof, die nog in het land van Israël waren.</note>: Hun brood zullen zij in kommer eten, en hun water zullen zij in verlatenheid<note n="2888">Hebr.: ‘met ontzetting’, bij de belegering der stad.</note> drinken; opdat het land ontbloot worde van zijne menigte, om de ongerechtigheid van allen, die het bewonen<note n="2889">Dit is het door God beoogde doel: opdat het land van zijne menigte, Hebr. ‘van zijne volheid’, d.i. van zijnen rijkdom, van zijne bewoners enz., worde ontbloot, tot straf der zonden.</note>.</verse>

<verse osisID="Ezek.12.20"> En de steden, die nu bewoond zijn, zullen ontvolkt worden, en het land zal verwoest zijn; en gij zult weten, dat Ik de Heer ben.</verse>

<verse osisID="Ezek.12.21"> En het woord des Heeren geschiedde tot mij, zeggende<note n="2890">Van hier tot XIV 11 volgen godspraken betreffende het profetisch woord en de profeten. Eerst richt Ezechiël zich tot degenen, die de waarheid van de profetie ontkenden of hare kracht ontzenuwden, onder voorwendsel, dat de vervulling steeds uitbleef (v. 22-28).</note>:</verse>

<verse osisID="Ezek.12.22"> Menschenzoon, wat is dat voor eene spreuk bij ulieden in het land van Israël, dat gij zegt: Voor langen tijd zijn de dagen uitgesteld, en elk gezicht zal te niet gaan<note n="2891">De dagen, waarop Juda en Jerusalem zouden ten val komen. Elk gezicht, d.i. elke profetie dienaangaande, zal te niet gaan, omdat zij niet uitkomt. Vgl. Is. V 19; Jer. XVII 15; II Petr. III 4.</note>.</verse> 


<verse osisID="Ezek.12.23"> Daarom zeg tot hen: Dit zegt de Heere God: Ik zal die spreuk doen ophouden, en zij zal niet langer algemeen gebezigd worden in Israël; en zeg tot hen, dat de dagen nabij zijn en het woord van elk gezicht<note n="2892">De inhoud van elke profetie.</note>.</verse>

<verse osisID="Ezek.12.24"> Niet langer toch zal er allerlei ijdel gezicht zijn noch dubbelzinnige waarzegging in het midden der kinderen van Israël<note n="2893">Door de vervulling der ware godspraken zal er weldra geen plaats meer zijn voor ijdele, d.i. valsche, profetie en voor dubbelzinnige, Hebr. en Septuag.: ‘vleiende’, waarzegging. Want alsdan zullen de leugenprofeten ontmaskerd worden.</note>.</verse>

<verse osisID="Ezek.12.25"> Want Ik, de Heer, Ik spreek; en elk woord, dat Ik spreek, zal geschieden en niet langer worden uitgesteld; maar in uwe dagen, weerspannig huis, spreek Ik het woord en volvoer het<note n="2894">Voorspelling en vervulling zal hetzelfde geslacht beleven.</note>, zegt de Heere God.</verse>

<verse osisID="Ezek.1226 ">En het woord des Heeren geschiedde tot mij, zeggende:</verse>

<verse osisID="Ezek.12.27"> Menschenzoon, zie, die van het huis van Israël zeggen: Het gezicht, dat deze ziet, is voor vele dagen, en voor verre tijden profeteert hij<note n="2895">d.i. Wat Ezechiel voorspelt, zal eerst na langen tijd in vervulling gaan.</note>.</verse>

<verse osisID="Ezek.12.28"> Daarom zeg tot hen: Dit zegt de Heere God: Niet meer zal eenig woord van Mij worden uitgesteld; het woord, dat Ik spreek, zal vervuld worden, zegt de Heere God.</verse>

</chapter>


<chapter osisID="Ezek.13">
 

<title>Hoofdstuk XIII.</title><p>Over de valsche profeten (v. 1-16) en de waarzegsters (v. 17-23).</p>


<verse osisID="Ezek.13.1"> En het woord des Heeren geschiedde tot mij, zeggende<note n="2896">Aankondiging van Gods wraak over de valsche profeten, die de oorzaak waren, waarom de ware godsgezanten niet geloofd werden, en die het volk in zijn boos opzet stijfden. Vgl. Jer. XXIX 21.</note>:</verse>

<verse osisID="Ezek.13.2"> Menschenzoon, profeteer aangaande de profeten van Israël, die profeteeren; en zeg tot hen, die profeteeren uit hun eigen hart<note n="2897">Vgl. Jer. XXIII 16.</note>: Hoort het woord des Heeren!</verse> 


<verse osisID="Ezek.13.3"> Dit zegt de Heere God: Wee den uitzinnigen profeten, die hun eigen geest volgen en niets zien<note n="2898">Uitzinnige, d.i. goddelooze en gewetenlooze (vgl. Ps. XIII 1); die niets zien, d.i. geene profetische openbaringen van God hebben. Hebr.: ‘die hun eigen geest volgen en datgene wat zij niet gezien hebben’, d.i. voorgewende openbaringen.</note>!</verse>

<verse osisID="Ezek.13.4"> Als vossen in verwoeste plaatsen waren uwe profeten, o Israël<note n="2899">Als vossen, die door hun graven en wroeten de verwoesting nog vergrooten, zoo werkten zij mede tot den spoedigen val van den ten ondergang neigenden staat.</note>!</verse>

<verse osisID="Ezek.13.5"> Gij zijt niet opgerezen tot tegenweer, noch hebt gij eenen muur opgeworpen voor het huis van Israël om pal te staan in den strijd ten dage des Heeren<note n="2900">Hebr.: ‘Gij zijt niet opgeklommen in de bressen’. In plaats van zich, als dapperen, op te offeren voor het behoud des volks en den dreigenden ondergang af te wenden (door boetprediking, gelijk een waren profeet betaamt), hadden zij zich in den strijd, d.i. in het uur des gevaars, op den wraakdag des Heeren, lafhartig verscholen en zich gedragen als vossen, die in de holen wegschuilen.</note>!</verse>

<verse osisID="Ezek.13.6"> Zij zien ijdele dingen, en zij voorspellen leugen, zeggende: De Heer spreekt, terwijl de Heer hen niet gezonden heeft; en zij gaan voort met het woord te bevestigen<note n="2901">Zie Jer. XXIII 21, 31. En zij gaan voort enz., Hebr.: ‘en zij hopen (of “doen hopen”) het woord gestand te doen’, m.a.w. dwaselijk hopen zij (of wekken bij hunne hoorders de hoop) op de vervulling hunner voorzeggingen.</note>.</verse>

<verse osisID="Ezek.13.7"> Hebt gij dan niet een ijdel gezicht gezien en valsche waarzegging gesproken? En gij zegt: De Heer spreekt, terwijl Ik niet heb gesproken.</verse>

<verse osisID="Ezek.13.8"> Derhalve zegt dit de Heere God: Omdat gij ijdele dingen gesproken en leugen gezien hebt, daarom, zie, Ik tegen u, zegt de Heere God.</verse>

<verse osisID="Ezek.13.9"> En mijne hand zal zijn op de profeten, die ijdele dingen zien en leugen voorspellen; in den raad van mijn volk zullen zij niet zijn en in het boek van het huis van Israël niet worden opgeschreven noch in het land van Israël binnengaan<note n="2902">Zij zullen geen raadslieden meer zijn, ja zelfs geen deel meer uitmaken van het volk Gods, maar in de ballingschap omkomen. - In het boek of volksregister wordt men opgeschreven ten bewijze van het burgerschap; zie Ps. LXXXVI 6.</note>; en gij zult weten, dat Ik ben de Heere God;</verse>

<verse osisID="Ezek.13.10"> dewijl zij mijn volk misleid hebben<note n="2903">Mijn volk zegt God, medelijdend. Vgl. Jer. VI 14; VIII 11 enz.; Mich. III 5, 11.</note>, zeggende: Vrede, en er is geen vrede; en dit (volk) bouwde eenen muur, zij echter pleisterden hem met leem zonder stroo<note n="2904">Eenen muur bouwen en dien pleisteren schijnen spreekwoordelijke uitdrukkingen. Voor leem zonder stroo, dat duurzaam Is noch hecht, heeft het Hebr.: ‘pleisterkalk’. De zin is: al wat het volk deed, prezen en wettigden de valsche profeten door hunne geluksprofetieën.</note>.</verse>

<verse osisID="Ezek.13.11"> Zeg tot degenen, die pleisteren zonder bijmenging<note n="2905">Dit beteekent hier, in v. 14 en 15: zonder bijmenging van stroo of (v. 10) ‘met leem zonder stroo’; het Hebr. heeft overal ‘met pleisterkalk’.</note>, dat hij vallen zal; want er zal een stortregen komen, en Ik zal er overgroote hagelsteenen van boven op doen neerstorten, en eenen stormwind hem doen wegvagen<note n="2906">M.a.w. de vijand zal volk en staat te gronde richten en de leugenprofetieën te schande maken.</note>.</verse>

<verse osisID="Ezek.13.12"> Want zie, de muur is gevallen<note n="2907">Is gevallen in het profetisch verleden.</note>! Zal men dan niet tot u zeggen: Waar is de pleisterkalk, waarmede gij gepleisterd hebt?</verse>

<verse osisID="Ezek.13.13"> Daarom zegt dit de Heere God: Ja, Ik zal eenen stormwind doen losbreken in mijne verbolgenheid, en een stortregen zal er zijn in mijnen toorn, en groote hagelsteenen in gramschap ter verdelging.</verse>

<verse osisID="Ezek.13.14"> En Ik zal den muur vernielen, dien gij gepleisterd hebt zonder bijmenging; en Ik zal hem met den grond gelijk maken, en zijn grondslag zal worden blootgelegd; en hij zal vallen en te gronde gaan in zijn midden<note n="2908">Hebr.: ‘en gijlieden zult te gronde gaan in haar midden’, d.i. in de stad onder haar puin bedolven worden.</note>; en gij zult weten dat Ik de Heer ben.</verse>

<verse osisID="Ezek.13.15"> En Ik zal mijne verbolgenheid volvoeren aan den muur en aan degenen, die hem pleisteren zonder bijmenging, en Ik zal tot ulieden zeggen: De muur is niet meer, en die hem pleisteren, zijn niet meer:</verse>

<verse osisID="Ezek.13.16"> de profeten van Israël, die aangaande Jerusalem profeteeren en voor hetzelve een gezicht des vredes zien; en er is geen vrede, zegt de Heere God.</verse>

<verse osisID="Ezek.13.17"> En gij, menschenzoon, richt uw aangezicht tegen de dochters van uw volk, die profeteeren uit haar eigen hart; en profeteer aangaande haar!</verse>

<verse osisID="Ezek.13.18"> En zeg: Dit zegt de Heere God: Wee die kussentjes samennaaien onder elk handgewricht en hoofdkussens maken onder het hoofd van elken leeftijd om zielen te vangen; en terwijl zij de zielen van mijn volk vangen, doen zij hunne zielen leven<note n="2909">Wat in v. 10-16 van de valsche profeten door het pleisteren is beteekend, wordt hier betreffende de valsche profetessen door het hier genoemde vrouwenwerk aangeduid. Wel verre van de zonden te geeselen, vleiden zij de booze hartstochten en spraken voor een ieder wat zijne ondeugden en misdadige neigingen streelde om hem in zijne zonden te doen inslapen. Dit deden zij om zielen te vangen, d.i. om de menigte te misleiden. En zoo ten verderve strekkende, deden zij met haren mond hunne zielen (te weten die van ‘mijn volk’) leven, d.i. beloofden zij geluk en welvaart.</note>.</verse>

<verse osisID="Ezek.13.19"> En zij ontheiligden Mij bij mijn volk om een handvol gerst en een stuk brood, om zielen te dooden, die niet sterven, en zielen te doen leven, die niet leven, mijn volk beliegende, dat aan leugens gelooft<note n="2910">Zij ontheiligden God, door in zijnen naam en voor een nietig loon te profeteeren (vgl. I Reg. IX 7, 8), om zielen te dooden enz., d.i. om den dood te voorspellen aan degenen, die in Gods oogen niet des doods schuldig zijn, en omgekeerd geluk te beloven aan zondaars, die den dood verdiend hadden.</note>.</verse>

<verse osisID="Ezek.13.20"> Daarom zegt dit de Heere God: Zie, Ik tegen uwe kussentjes, waarmede gij zielen vangt, die vliegen; en Ik zal ze uit uwe armen wegscheuren; en de zielen, die gij vangt, zal Ik vrijlaten, de zielen, opdat zij vliegen<note n="2911">God zal hare leugenprofetieën te schande maken en het volk van hare bedriegerijen bevrijden. De kussentjes zijn hier, gelijk in v. 18, als netten gedacht, waarmede zij de zielen vangen, die, gelijk vogelen, in vrijheid vliegen. Daarom zal God de in hare netten verstrikte zielen vrijmaken, opdat zij wederom in vrijheid vliegen.</note>.</verse>

<verse osisID="Ezek.13.21"> En Ik zal uwe hoofdkussens verscheuren en mijn volk uit uwe hand vrijmaken, en zij zullen niet langer in uwe handen zijn om prooi te vangen<note n="2912">Uwe hoofdkussens zullen u niet langer dienen als middel om prooi te vangen, d.i. om anderen te misleiden.</note>; en gij zult weten, dat Ik de Heer ben.</verse>

<verse osisID="Ezek.13.22"> Omdat gij het hart des gerechten bedrieglijk hebt doen treuren, dien Ik geen leed gedaan heb<note n="2913">Door aan den gerechte onheil te voorspellen, wat God hem niet wil aandoen.</note>, en de hand des goddeloozen versterkt hebt<note n="2914">Door hem geluk te profeteeren.</note>, opdat hij van zijnen boozen weg niet terugkeere en leve,</verse>

<verse osisID="Ezek.13.23"> daarom zult gij niet langer ijdele dingen zien en voorspellingen voorspellen; en Ik zal mijn volk bevrijden uit uwe hand; en gij zult weten, dat Ik de Heer ben.</verse>

</chapter>


<chapter osisID="Ezek.14">
 

<title>Hoofdstuk XIV.</title>
<p>De afgodendienaars en de gave der profetie (v. 1-11). Jerusalem's straf en schuld, het lot zijner weinige overblijfselen (v. 12-23).</p>


<verse osisID="Ezek.14.1"> En er kwamen tot mij mannen uit de oudsten van Israël, en zij zetten zich voor mij neder<note n="2915">In 1-11 onderricht God den profeet over de vraag, of en in hoeverre Hij zijn woord genadiglijk mededeelt aan zondaren en afgodendienaars. Vgl. Is. LVIII noot 2. Mannen uit de oudsten, zie VIII 1. De aanleiding en het doel van hunne komst worden niet uitgedrukt. Wel echter blijkt uit het volgende, dat zij bij den profeet raad en troost meenden te vinden, hoewel zij, althans in hun hart, nog aan de afgoderij hingen.</note>.</verse>

<verse osisID="Ezek.14.2"> En het woord des Heeren geschiedde tot mij, zeggende:</verse>

<verse osisID="Ezek.14.3"> Menschenzoon, deze mannen hebben hunne onreinheden opgericht in hunne harten en den valstrik hunner ongerechtigheid gesteld voor hun aangezicht - zou Ik dan, ondervraagd zijnde, hun antwoorden<note n="2916">Zij hebben hunne onreinheden of drekgoden (zie VI noot 5) opgericht in hunne harten, d.i. denken daaraan met welbehagen. Zij hebben zelfs de afgoden, die nog immer de valstrik, d.i. de aanleidende oorzaak (zie VII 19), zijn van hunne zonden en hunne schuld, gesteld voor hun aangezicht, door ze, althans in het geheim, te vereeren.</note>?</verse>

<verse osisID="Ezek.14.4"> Daarom spreek tot hen en zeg hun: Dit zegt de Heere God: Man voor man van het huis van Israël, die zijne onreinheden opricht in zijn hart en den valstrik zijner ongerechtigheid stelt voor zijn aangezicht en tot den profeet komt, Mij door hem ondervragende - Ik, de Heer, zal hem antwoorden naar de menigte zijner onreinheden<note n="2917">Ik zal hem antwoorden ‘door Mij zelven’ (v. 7), niet door den profeet, en wel met daden, niet met woorden, te weten door hem te straffen naar de menigte (Hebr.) ‘zijner drekgoden’. Zie verder noot 2.</note>;</verse> 


<verse osisID="Ezek.14.5"> opdat het huis van Israël worde gegrepen bij zijn hart, waarmede zij zich hebben afgewend van Mij door al hunne afgoden<note n="2918">God zal met straffen antwoorden om het versteende hart te vermurwen en tot inkeer te brengen.</note>.</verse>

<verse osisID="Ezek.14.6"> Daarom zeg tot het huis van Israël: Dit zegt de Heere God: Bekeert u en wendt u af van uwe afgoden en keert uwe aangezichten af van al uwe gruwelen.</verse>

<verse osisID="Ezek.14.7"> Want man voor man van het huis van Israël en al wie van de aankomelingen als vreemdeling vertoeft in Israël, indien hij zich vervreemdt van Mij en zijne afgoden opricht in zijn hart en den valstrik zijner ongerechtigheid stelt voor zijn aangezicht en tot den profeet komt om Mij door hem te ondervragen - Ik, de Heer, zal hem antwoorden door Mij zelven<note n="2919">Zie noot 2 en 3. In v. 8 wordt dit nader verklaard.</note>.</verse>

<verse osisID="Ezek.14.8"> En Ik zal mijn aangezicht richten op dien mensch en hem maken tot een voorbeeld en tot een spreekwoord; en Ik zal hem uitdelgen uit het midden van mijn volk<note n="2920">Zie Lev. XX 3, 5, 6; Deut. XXVIII 37.</note>; en gij zult weten, dat Ik de Heer ben.</verse>

<verse osisID="Ezek.14.9"> En als de profeet afdwaalt en een woord spreekt, dan heb Ik, de Heer, dien profeet verleid; en Ik zal mijne hand uitstrekken tegen hem en hem verdelgen uit het midden van mijn volk Israël<note n="2921">Hebr. ‘En als de profeet verleid wordt’ enz., d.i. als hij tegen den wil van God (v. 7) antwoordt, en een woord, te weten zijn eigen woord als ware het Gods woord, spreekt, dan heeft God hem hiertoe verleid. M.a.w. Hij heeft dit niet alleen toegelaten, doch tot straf dier onboetvaardige ondervragers dat ook eenigermate gewild en bewerkt, namelijk door aan zulke profeten zijne genade te onttrekken, zoodat dezen in hunne verblinding op ingeving van den boozen geest profeteeren. Zie III Reg. XXII 20-23. Doch God zal dit aan dien profeet wreken: Ik zal mijne hand enz. Vgl. Exod. IV 21 met noot 16.</note>.</verse>

<verse osisID="Ezek.14.10"> En zij zullen hunne ongerechtigheden dragen; naar de ongerechtigheid van den ondervrager, zóó zal de ongerechtigheid van den profeet zijn<note n="2922">Want beiden zijn, ieder op zijne wijze, schuldig. Beider straf zal echter strekken tot heil van Israël (v. 11).</note>;</verse> 


<verse osisID="Ezek.14.11"> opdat het huis van Israël niet langer afdwale van Mij en zich niet bezoedele met al zijne overtredingen; maar opdat zij Mij zijn ten volk, en Ik hun zij ten God, zegt de Heer der heerscharen.</verse>

<verse osisID="Ezek.14.12"> En het woord des Heeren geschiedde tot Mij, zeggende<note n="2923">Eene nieuwe profetie betreffende de schuld en de straf van Jerusalem (v. 12-20) en Gods bedoeling met de weinige Jerusalemmers, die zullen overblijven (v. 21-23).</note>:</verse>

<verse osisID="Ezek.14.13"> Menschenzoon, wanneer een land tegen Mij zondigt, zoodat het trouweloos ontrouw pleegt, zal Ik mijne hand uitstrekken tegen hetzelve en den staf zijns broods verbreken; en Ik zal den honger daarin zenden en er uit verdelgen mensch en vee<note n="2924">Een land, onbepaald welk, ofschoon vooral Juda bedoeld is; zie v. 14 en 21. Zie verder IV 16 en V 16; vgl. Lev. XXVI noot 11.</note>.</verse>

<verse osisID="Ezek.14.14"> En al waren deze drie mannen in zijn midden, Noë, Daniël en Job, zij zouden door hunne gerechtigheid hunne eigen zielen redden<note n="2925">Zij zouden hun eigen leven, niet tevens dat van anderen, redden; vgl. v. 16. Duidelijk ziet dit terug op Abraham's gebed voor Sodoma, Gen. XVIII 22-33. Noë, Daniël en Job waren bekende toonbeelden van godvreezendheid, die te midden van een zondig volk met hun eigen leven dat van anderen gered hadden. Noë had, te midden van een bedorven geslacht, zich en zijn huisgezin gered uit den zondvloed (Gen. VI 18). De heilige man Job was verhoord geworden voor zijne drie vrienden (Job I 1 volg.; XLII 8, 9). Te midden dezer twee staat Ezechiel's tijdgenoot Daniël (vgl. XXVIII 3), de bekende profeet der ballingschap. Hij was destijds (zie VIII 1) reeds dertien jaren in Babel (Dan. I 1 volg.) en om zijne getrouwheid aan de wet vooral onder zijn volk bekend (Dan. I 8 volg.); door zijne wijsheid had hij zijn leven en dat der Chaldeeuwsche wijzen van den dood gered (Dan. II 18).</note>, zegt de Heer der heerscharen.</verse>

<verse osisID="Ezek.14.15"> En bijaldien Ik ook zeer booze dieren breng over het land om het te ontvolken<note n="2926">Vgl. Lev. XXVI 22.</note>, en het onbegaanbaar wordt, zoodat niemand er doorgaat om de wilde dieren;</verse>

<verse osisID="Ezek.14.16"> al waren deze drie mannen in hetzelve, zoo waar Ik leef, zegt de Heere God, voorwaar, zij zouden zonen noch dochters redden, maar zij alleen zouden gered worden, het land echter zal eene woestenij worden.</verse>

<verse osisID="Ezek.14.17"> Of indien Ik het zwaard breng over dat land, en tot het zwaard zeg: Ga door het land heen, en Ik er uit verdelg mensch en vee;</verse> 


<verse osisID="Ezek.14.18"> en al waren deze drie mannen in zijn midden, zoo waar Ik leef, zegt de Heere God, zij zouden zonen noch dochters redden, maar zij alleen zouden gered worden.</verse>

<verse osisID="Ezek.14.19"> Indien Ik echter ook de pest loslaat over dat land, en Ik mijne verbolgenheid daarover uitstort in bloed<note n="2927">Bloed, als gevolg van pest, beteekent waarschijnlijk bloed- of pestbuilen; zie V noot 20.</note> om er uit weg te nemen mensch en vee;</verse>

<verse osisID="Ezek.14.20"> en al waren Noë en Daniël en Job in zijn midden, zoo waar Ik leef, zegt de Heere God, voorwaar, zij zouden zoon noch dochter redden, maar zelf zouden zij door hunne gerechtigheid hunne eigen zielen redden.</verse>

<verse osisID="Ezek.14.21"> Want dit zegt de Heere God<note n="2928">Toepassing van den algemeenen regel op Juda en Jerusalem.</note>: Ook dan, wanneer Ik mijne vier zeer booze gerichten, zwaard en honger en booze dieren en pest, loslaat over Jerusalem om er uit te verdelgen mensch en vee<note n="2929">Het Hebr. beteekent: Hoeveel te meer, wanneer’ Ik niet één van deze vier gerichten, welke elk afzonderlijk voldoende zijn om een land ten gronde te richten, doch mijne vier zeer booze gerichten te gelijk loslaat over Jerusalem..... De niet uitgedrukte nazin is evenals in v. 14, 16, 18 en 20: dan zullen slechts mannen als de drie genoemde gered worden, maar zij zullen niemand der overigen kunnen redden. En toch, gelijk nu in v. 22 volgt, zullen er in Jerusalem niet weinigen overblijven, en wel dezulken, die niet verdienden gespaard te worden. Wat God echter daarmede beoogt, verklaart Hij in v. 22b en 23.</note>;</verse>

<verse osisID="Ezek.14.22"> niettemin zal daarin overblijven eene ontkoming dergenen, die zonen en dochters zullen uitvoeren<note n="2930">Hebr. ‘maar zie, er zal eene ontkoming (d.i. eenige ontkomenen) daarin overblijven, zij, die uitgevoerd zullen worden (in ballingschap), zonen en dochters’.</note>; zie, dezen zullen tot ulieden komen, en gij zult hunnen weg en hunnen toeleg zien; en gij zult u troosten in het kwaad, dat Ik gebracht heb over Jerusalem, bij alles, dat Ik over hetzelve heb doen komen.</verse>

<verse osisID="Ezek.14.23"> En zij zullen u troosten, wanneer gij hunnen weg en hunnen toeleg ziet; en gij zult erkennen, dat Ik niet zonder reden deed al wat Ik aan hetzelve gedaan heb, zegt de Heere God<note n="2931">Wanneer de ballingen het goddeloos gedrag der in ballingschap weggevoerde Jerusalemmers zien, zullen zij beseffen, hoe bedorven dat geslacht was en bijgevolg begrijpen, dat de ondergang van Jerusalem en van het rijk Juda eene welverdiende straf geweest is.</note>.</verse>

</chapter>


<chapter osisID="Ezek.15"> 
 

<title>Hoofdstuk XV.</title><p>Jerusalem als de onnutte wijnstok ten vure gedoemd.</p>


<verse osisID="Ezek.15.1"> En het woord des Heeren geschiedde tot mij, zeggende:</verse>

<verse osisID="Ezek.15.2"> Menschenzoon, wat zal er worden van het hout des wijnstoks onder alle houtsoorten der bosschen, die onder de boomen der wouden zijn<note n="2932">De wijnstok, het zoo edele en vruchtbare gewas van Palestina, is een passend beeld van het volk Gods, dat, uitgelezen en hoog verheven, vruchten van heiligheid moest voortbrengen (vgl. Deut. XXXII 32; Is. V 1 volg.; Jer. II 21; Os. X 1 volg.). Werd het echter aan God ontrouw, gelijk het overschot in Juda, dan geleek het op het hout van den wijnstok, dat onder alle houtsoorten het minst bruikbaar is en alleen dient om verbrand te worden.</note>?</verse>

<verse osisID="Ezek.15.3"> Zal men daarvan hout nemen om er iets van te maken? Of zal men daarvan een pin maken om er allerlei huisraad aan op te hangen?</verse>

<verse osisID="Ezek.15.4"> Zie, aan het vuur is het tot spijs gegeven; zijne beide einden heeft het vuur verteerd, en zijn middelste is tot gloeiende asch geworden<note n="2933">Hebr.: ‘is verkoold’.</note>. Zou het dan bruikbaar zijn tot iets?</verse>

<verse osisID="Ezek.15.5"> Zelfs toen het gaaf was, was het niet bruikbaar tot iets; hoeveel te meer nu het vuur het verteerd en verbrand heeft, zal er niets van kunnen gemaakt worden<note n="2934">Wat hier gezegd wordt van het hout des wijnstoks, was met Israël-Juda metterdaad geschied, Toen het gaaf was, d.i. toen beide rijken nog in bloei waren, kwamen zij als aardsche macht onder de overige wereldrijken (Assyrië, Babel, Egypte) niet in aanmerking. Nu had het vuur zijne beide einden verteerd, want het Tienstammenrijk was sinds lang verdwenen en het beste deel van Juda was onder Joachin in ballingschap gevoerd. Zijn middelste deel, het overschot in Juda en te Jerusalem, was als een verkoold stuk hout zonder waarde. Wat er mede zal geschieden, zegt v. 6-8.</note>?</verse>

<verse osisID="Ezek.15.6"> Daarom zegt dit de Heere God: Gelijk het hout van den wijnstok onder de boomen der wouden, dat Ik aan het vuur ter verslinding heb gegeven, zoo zal Ik de bewoners van Jerusalem prijsgeven<note n="2935">Gelijk God het hout des wijnstoks als brandhout tot het vuur bestemd heeft, zoo bestemt Hij thans de bewoners van Jerusalem tot het vuur; want stad en tempel zullen aan de vlammen worden prijsgegeven. Vgl. IV Reg XXV 9.</note>.</verse>

<verse osisID="Ezek.15.7"> En Ik zal mijn aangezicht op hen richten; uit het vuur zullen zij uitgaan, en het vuur zal hen verteren<note n="2936">Het zal met de hardnekkigen gaan als met het middelste stuk hout, dat wel verkoold werd, doch niet geheel verteerd: uit het vuur der verbrande stad zullen zij uitgaan, opdat het vuur van Gods wraak hen in de ballingschap vertere. Zie XIV 22, 23.</note>; en gij<note n="2937">Gij, ballingen aan den Chobar.</note> zult weten, dat Ik de Heer ben, wanneer Ik mijn aangezicht op hen richt,</verse>

<verse osisID="Ezek.15.8"> en Ik het land onbegaanbaar maak en verlaten, omdat zij trouweloozen waren, zegt de Heere God.</verse>

</chapter>


<chapter osisID="Ezek.16">
 

<title>Hoofdstuk XVI.</title>
<p>Parabel der echtbreekster. Gods weldaden (v. 1-14); Israël's ontrouw (v. 15-34); het vonnis (v. 35-43); vernedering en begenadiging van Jerusalem te gelijk met Samaria en Sodoma (v. 44-63).</p>


<verse osisID="Ezek.16.1"> En het woord des Heeren geschiedde tot mij, zeggende<note n="2938">In dit hoofdstuk wordt de uitverkiezing en de afval van Gods volk in eene parabel of zinnebeeldige rede voorgesteld. Jerusalem (d.i. het volk van Juda; zie v. 46) was als een verlaten kind door Gods liefderijke zorg opgenomen en als een pleegkind opgevoed; groot geworden werd het de bruid des Heeren. Doch zij werd ontrouw aan haren man en bleef eene echtbreekster door alle eeuwen heen. De allegorie wordt overeenkomstig Ezechiël's wijze van voorstelling met Oostersche vrijheid tot in bijzonderheden uitgewerkt; om het afschuwelijke van Israëls ontrouw aanschouwelijk voor te stellen, schroomt de profeet niet voor uitdrukkingen, die aan onze zeden en tijden niet passen, ja bepaald stootend zijn voor onze ooren. Vgl. Os. I-III en Jer. II.</note>:</verse>

<verse osisID="Ezek.16.2"> Menschenzoon, maak aan Jerusalem hare gruwelen bekend!</verse>

<verse osisID="Ezek.16.3"> En zeg: Dit zegt de Heere God tot Jerusalem: Uw wortel en uwe afkomst was uit het land Chanaän; uw vader was een Amorrheër en uwe moeder eene Cetheesche<note n="2939">De wortel of de afkomst der oorspronkelijke bevolking van Jerusalem was uit het land Chanaän of van Chanaänietischen stam; vgl. Num. XIII 30 en Jos. X 5. De twee Chanaänietische volksstammen, de Amorrheërs en de Cetheërs of, gelijk de Vulgaat elders vertaalt, de Hetheërs (vgl. Gen. X 15, 16; XXIII 3), heeten in de dichterlijke voorstelling vader en moeder van Jerusalem. Hiermede geeft de profeet te kennen, dat het door Jerusalem vertegenwoordigde Juda, hoewel niet uit Chanaän voortgesproten, in zijn voorvaderlijk geslacht door godsdienst en zeden Chanaänietisch of heidensch was (zie op Jos. XXIV 2) en dus onwaardig om Gods heilig volk te zijn.</note>.</verse>

<verse osisID="Ezek.16.4"> En toen gij ter wereld kwaamt, ten dage uwer geboorte, werd uw navelstreng niet afgesneden; en met water werdt gij niet gewasschen tot welzijn noch met zout gewreven noch gewikkeld in windselen<note n="2940">Israël vóór zijne uitverkiezing wordt in v. 4-6 vergeleken bij een te vondeling gelegd kind, dat door onnatuurlijke ouders zooals het ter wereld kwam was weggeworpen, doch door Jehova van een ellendigen dood gered en opgevoed werd. - Werd uw navelstreng enz., wat zonder levensgevaar voor het pasgeboren kind niet kan nagelaten worden. Het wasschen in een bad met water geschiedt tot welzijn of tot gezondheid van het kind. Nog heden wrijft men in het Oosten de huid van het pasgeboren kind met zout tot reiniging en sterking.</note>.</verse> 


<verse osisID="Ezek.16.5"> Geen oog erbarmde zich over u om aan u iets daarvan te doen, uit medelijden met u; maar weggeworpen werdt gij op het aanschijn der aarde om de versmaadheid uwer ziel<note n="2941">d.i. Omdat men u versmaadde en een afkeer van u had. - De Chaldeeuwsche paraphrase zag hierin eene toespeling op Israël's toestand in Egypte, vooral op Pharao's bevel van Exod. I 22.</note>, ten dage dat gij geboren werdt.</verse>

<verse osisID="Ezek.16.6"> En langs u voorbijgaande, zag Ik, dat gij vertreden werdt in uw bloed; en Ik zeide tot u, toen gij daar laagt in uw bloed: Leef! Ja, Ik zeide tot u: Leef in uw bloed<note n="2942">God zag het kind op den grond liggen ter vertreding en in zijn bloed, waarvan het nog niet gereinigd was, onrein en ellendig. Toen sprak Hij, en zijn werkdadig woord schonk het leven aan het kind, dat des doods was: Leef, gij, die daar neerligt in uw bloed!</note>!</verse>

<verse osisID="Ezek.16.7"> Talrijk als het gras des velds maakte Ik u, en talrijk werdt gij; en gij werdt groot en traadt op en kwaamt tot vrouwelijke schoonheid; uwe borsten zwollen, en uw haar sproot uit; en gij waart naakt en vol schaamte<note n="2943">Talrijk, Hebr.: ‘tot tienduizenden’; dit ziet op de wonderbare vermenigvuldiging van Israël in Egypte (Exod. I 7), doch met terzijdestelling der beeldspraak. Naar de Septuag. en de Syr. vertaling gebiedt God dat kind te groeien als het gras des velds, wat ook geschiedde: ‘en gij groeidet op’ en gij werdt groot. Gij kwaamt tot de allerschoonste schoonheid (wat het Hebr. kan beteekenen), tot de bevalligheid der volwassen jeugd. De teekenen der huwbaarheid vertoonden zich: uwe borsten enz., en uw haar (in denzelfden zin als Is. VII noot 17). Doch gij waart naakt (Hebr.) ‘en bloot’, gelijk nog heden de kinderen der arme Arabieren. Israël, in Egypte tot een talrijk volk vermenigvuldigd, was veracht en versmaad als een gering herdersvolk.</note>.</verse>

<verse osisID="Ezek.16.8"> En Ik ging langs u voorbij, en Ik zag u; en zie, het was uw tijd, de tijd der minne; en Ik spreidde mijnen mantel over u uit en bedekte uwe schaamte. En Ik zwoer u en sloot een verbond met u, zegt de Heere God; en gij werdt de mijne<note n="2944">Het was uw tijd enz., d.i. gij waart huwbaar. Door het uitspreiden van den mantel over de bruid nam de man haar ten huwelijk; zie Ruth III 9. Het echtverbond werd bezworen en Israël was de gemalin des Heeren. Dit geschiedde bij het verbond op Sinaï, Exod. XIX.</note>.</verse> 


<verse osisID="Ezek.16.9"> En Ik wiesch u met water, en Ik vaagde uw bloed weg van u, en Ik zalfde u met olie<note n="2945">Ik wiesch u, zie XXIII 40; vgl. Eph. V 26. Uw bloed, de u nog aanklevende onreinheid; zie v. 6. Zalfde u ‘tot een koninkrijk van priesters’, Exod. XIX 6.</note>.</verse>

<verse osisID="Ezek.16.10"> En Ik kleedde u in veelkleurige kleederen, en Ik schoeide u in violetblauw, en Ik omgordde u met byssus, en Ik sluierde u met het fijnste doek<note n="2946">In veelkleurige kleederen, zie Ps. XLIV 15. Zie voor violetblauw leder Exod. XXV noot 3. Van byssus, een koninklijk lijnwaad (Gen. XLI 42), was het hoogepriesterlijk hoofdhulsel (vgl. Exod. XXVIII 39). De tot den grond afhangende sluier was uit fijngeweven en doorzichtige stof, volgens de Rabbijnen van ‘zijde’.</note>.</verse>

<verse osisID="Ezek.16.11"> En Ik pronkte u op met pronk, en Ik deed armbanden aan uwe handen en eene keten om uwen hals<note n="2947">Met pronk, te weten met armbanden (zie Gen. XXIV 22) en een halsketen, een koninklijk sieraad (Gen. XLI 42), enz. v. 11-13a.</note>.</verse>

<verse osisID="Ezek.16.12"> En Ik deed eenen ring boven uwen mond en oorringen aan uwe ooren en eene sierlijke kroon op uw hoofd<note n="2948">Eenen ring (Hebr.) ‘aan uwen neus’; zie Gen. XXIV noot 6. De kroon wijst weder op hare koninklijke waardigheid.</note>.</verse>

<verse osisID="Ezek.16.13"> En gij waart gedost in goud en zilver, en gij waart gekleed in byssus en in geschakeerde en veelkleurige stoffen<note n="2949">Voor polymito heeft het Hebr. ‘mesji’, dat v. 10 met subtilibus vertaald is; zie noot 9 aan het einde. - Deze sieraden verzinnelijken de voorrechten en gunsten van het uitverkoren volk, en de nu volgende uitgelezen spijzen Gods weldaden in de woestijn en in het land van honig en olie en tarwe.</note>; tarwebloem en honig en olie at gij; en schoon werdt gij uitermate; en gij kwaamt tot het koningschap<note n="2950">Israël werd een koninkrijk onder Saül.</note>.</verse>

<verse osisID="Ezek.16.14"> En uw naam ging uit onder de volken om uwe schoonheid; want gij waart volmaakt door mijnen tooi, dien Ik op u gelegd had, zegt de Heere God<note n="2951">Zie III Reg. X. Hoe Juda deze voorrechten en weldaden, geschenken van Gods onverdiende genade, misbruikte en door ontuchtige afgoderij en staatkundige verbintenissen met heidensche volken van God afviel, wordt verder geschilderd onder het gewone beeld van hoererij.</note>.</verse>

<verse osisID="Ezek.16.15"> En u verlatend op uwe schoonheid, hoereerdet gij op uwen naam; en gij steldet uwe hoererij ten toon voor ieder, die voorbijging, om de zijne te worden<note n="2952">Op uwen naam, d.i. u verlatend op uwen roem. Vgl. Deut. XXXII 15; Os. X 1; XIII 6. Hartstochtelijk en lichtzinnig (Hebr.) ‘storttet gij uwe hoererijen uit’ voor ieder, die voorbij ging, om de zijne te worden, gij, die de mijne waart (v. 8)!</note>.</verse> 


<verse osisID="Ezek.16.16"> En van uwe kleederen nemend, maaktet gij u hoogten, van weerszijden aaneengenaaid, en gij hoereerdet daarop - zooals niet geschied is noch geschieden zal<note n="2953">In v. 16-22 beschrijft de profeet Israël's Chanaänietischen hoogten- en beeldendienst en zijne menschen-offers aan de afgoden. Hoogten zijn de op hooge plaatsen opgerichte heiligdommen of tenten, die bedekt waren met van weerszijden aaneengenaaide, naar de vertaling van Symmachus, ‘met veelkleurige’ kleedingstoffen (vgl. IV Reg. XXIII 7).</note>.</verse>

<verse osisID="Ezek.16.17"> En gij naamt uwe pronksieraden van mijn goud en mijn zilver, welke Ik u gegeven had; en gij maaktet u mansbeelden en hoereerdet daarmede<note n="2954">En gij naamt enz., zooals Exod. XXXII 2, van mijn goud enz., zie Os. II 8, 9. Mansbeelden, d.i. beelden, die eene mannelijke godheid voorstelden, waarmede het als vrouw gedachte Jerusalem hoereerde.</note>.</verse>

<verse osisID="Ezek.16.18"> En gij naamt uwe veelkleurige kleederen en bekleeddet hen, en mijne olie en mijnen wierook zettet gij voor hen.</verse>

<verse osisID="Ezek.16.19"> En mijn brood, dat Ik u gegeven had, tarwebloem en olie en honig, waarmede Ik u gespijsd had, steldet gij voor hun aangezicht tot een welriekenden geur<note n="2955">Tot een welgevallig spijsoffer; zie op Lev. I.</note>; en het is geschied, zegt de Heere God!</verse>

<verse osisID="Ezek.16.20"> En gij naamt uwe zonen en uwe dochters, die gij Mij gebaard hadt, en slachtofferdet dezen hun ter verslinding<note n="2956">Kinderen, die aan den Heer, den wettigen man, toebehoorden, gaven zij aan den Moloch ter verslinding door het vuur. Zie Jer. VII 31.</note>! Is uw hoereeren dan gering<note n="2957">Deze vraag verbindt men naar het Hebr. met het volgende v. 21: Was uw hoereeren (v. 15-19) dàn gering, d.i. nog niet erg genoeg, dat gij bovendien mijne kinderen aan den Moloch offerdet?</note>?</verse>

<verse osisID="Ezek.16.21"> Gij slachtofferdet mijne kinderen en gaaft ze, door ze toe te wijden<note n="2958">Hebr.: ‘ze door (het vuur) latende gaan’; zie Jer. XXXII noot 30.</note>, aan hen!</verse>

<verse osisID="Ezek.16.22"> En na<note n="2959">Hebr. ‘bij’. Zie verder op v. 6 en 7.</note> al uwe gruwelen en hoererijen waart gij niet indachtig aan de dagen uwer jeugd, toen gij naakt waart en vol schaamte, vertreden in uw bloed.</verse>

<verse osisID="Ezek.16.23"> En het geschiedde<note n="2960">De profeet schildert in v. 23-25 de zonden onder Manasses, toen allerlei heidensche gruwelen in Jerusalem gepleegd werden. Hierdoor werd de maat van Juda's zonden vol; zie IV Reg. XXI 11, 12; Jer. XV 4.</note> na al uwe</verse> 
<verse osisID="Ezek.16.1">boosheid (wee, wee u, zegt de Heere God),</verse>

<verse osisID="Ezek.16.24"> ja, gij bouwdet u een bordeel en maaktet u een huis van ontucht<note n="2961">Hebr.: ‘rama’, dat in v. 25 door signum prostitutionis tuae, een teeken uwer ontucht, doch beter in v. 31 door excelsum, d.i. hoogte, vertaald is. Op zulke kunstmatig opgerichte hoogten stonden in Jerusalem's straten de afgodische altaren (vgl. IV Reg. XXIII 13 en Jer. XIX 5), welke om de aldaar gepleegde ontuchtige afgoderij als bordeelen waren.</note> in alle straten.</verse>

<verse osisID="Ezek.16.25"> Op elken straathoek bouwdet gij een teeken uwer ontucht, en afgrijselijk maaktet gij uwe schoonheid; en gij spreiddet uwe voeten vaneen voor al wie voorbijging, en gij vermenigvuldigdet uwe hoererijen.</verse>

<verse osisID="Ezek.16.26"> En gij hoereerdet met de zonen van Egypte, uwe naburen, groot van vleesch; en gij vermenigvuldigdet uw hoereeren om Mij te tarten<note n="2962">De profeet noemt (v. 26-29) drie volken, waarmede Juda, in strijd met Gods wil, staatkundige verbintenissen sloot, en wier afgoderij het navolgde. Vooreerst Egypte, dat, om zijne schandelijke dierenaanbidding berucht, groot van vleesch, d.i. in hooge mate ontuchtig, genoemd wordt. Vgl. XXIII 20.</note>.</verse>

<verse osisID="Ezek.16.27"> Zie, Ik strek mijne hand uit tegen u, en Ik ontneem uw recht; en Ik geef u prijs aan de zielsbegeerten van uwe haters, de dochters der Philistijnen, die zich schamen over uwen snooden wandel<note n="2963">Beter naar het Hebr. en volgens, den H. Hiëronymus in het verleden: ‘Zie, Ik strekte mijne hand uit tegen u’, d.i. Ik strafte u, om dat heulen met Egypte en ontnam u het recht op kost en kleeding, dat u als wettige echtgenoote van mijnentwege toekwam. M.a.w. God strafte zijn volk door hongersnood (vgl. Jer. XIV 1-6; Joël I 4 volg.) Hij gaf het prijs aan de Philistijnen, die het naar hunne zielsbegeerten plunderden. - De dochters, d.i. de steden der Philistijnen, die aan hare landgoden getrouw waren gebleven, schaamden zich over Jerusalem, dat ontucht bedreef met vreemde goden. Vgl. Jer. II 10-12.</note>.</verse>

<verse osisID="Ezek.16.28"> En gij hoereerdet met de zonen der Assyriërs, omdat gij nog niet verzadigd waart<note n="2964">Omdat gij nog niet verzadigd waart aan de Egyptenaren, hoereerdet gij, d.i. sloot gij verbintenissen, met de Assyriërs en volgdet de Assyrische afgoderij na. Zie IV Reg. XVI 7 volg. en vgl. Jer. II 18, 36.</note>; en na gehoereerd te hebben, waart gij ook dan niet verzadigd.</verse>

<verse osisID="Ezek.16.29"> En gij vermenigvuldigdet uw hoereeren in het land Chanaän met de Chaldeën, en ook dan waart gij niet verzadigd<note n="2965">Aangezien Chanaän ook ‘handel’ en ‘handelaar’ (vgl. Hebr. en Vulg. Zach. XIV 21) beteekent, vertaalt men vrij algemeen het Hebr.: ‘tot het handelaarsland, tot Chaldea’; vgl. XVII 4. Babylon, de hoofdstad, was eene der voornaamste handelssteden der oude wereld; zie Is. XLVII 15. Zie voor het hoereeren met Chaldea XXIII 14-18. Over Israël's staatkundige verbintenissen met Chaldea vermeldt de geschiedenis weinig (vgl. Is. XXXIX; IV Reg. XX 12 volg.); doch het handelsverkeer moet wel aanzienlijk geweest zijn, daar een der drie groote handelswegen van Egypte en van de Middellandsche Zee naar Babylon door Juda-Israël liep.</note>.</verse> 


<verse osisID="Ezek.16.30"> Waarmede zal Ik uw hart reinigen, zegt de Heere God, dewijl gij al deze werken doet eener hoereerende en schaamtelooze vrouw?</verse>

<verse osisID="Ezek.16.31"> Want<note n="2966">In de volgende vergelijking (v. 31-34) wordt het overspelige Israël beneden eene hoer gesteld. Deze toch laat zich minder gelegen liggen aan liefde dan aan loon. Israël daarentegen, verre van loon te ontvangen, betaalt zelf hare minnaars, terwijl niemand op hare liefde gesteld is. Vgl. Os. VIII 9 volg.</note> gij bouwdet uw bordeel op den hoek van elken weg, en uwe hoogte maaktet gij op elke straat; en gij waart niet als eene hoer, die van afkeer den prijs verhoogt<note n="2967">d.i. Die, meer dan verzadigd om de vele aanzoeken, een boogeren prijs bedingt. De vergelijking wordt in v. 33 nader verklaard.</note>;</verse>

<verse osisID="Ezek.16.32"> maar als eene overspelige vrouw, die buiten haren man vreemden binnenlokt<note n="2968">Die louter uit wellust ontrouw pleegt aan haren man.</note>.</verse>

<verse osisID="Ezek.16.33"> Aan alle hoeren wordt loon gegeven; gij echter, gij gaaft loon aan al uwe minnaars en schonkt hun geschenken, opdat zij van alle zijden tot u zouden binnengaan om te hoereeren met u<note n="2969">De geschenken zijn de schattingen, welke Juda aan die volken moest opbrengen, en de offers, welke het aan de afgoden dier volken bracht (zie v. 17-21 en 36).</note>.</verse>

<verse osisID="Ezek.16.34"> Alzoo geschiedde met u tegen de gewoonte der vrouwen bij uwe hoererijen, en na u zal er geene hoererij zijn<note n="2970">Want uwe hoererij overtreft elke andere zoover, dat deze den naam van hoererij niet verdient. Het Hebr. echter verklarende, hoe Israël deed tegen de gewoonte der vrouwen, heeft: ‘en (want) men hoereerde u niet achterna’, d.i. men liep u niet na om met u te hoereeren, doch gij liept uwe minnaars achterna. Het andere verschil volgt in het tweede halfvers.</note>; daarin toch, dat gij loon gaaft en geen loon ontvingt, geschiedde met u het tegendeel.</verse>

<verse osisID="Ezek.16.35"> Daarom, hoereerster, hoor het woord des Heeren<note n="2971">Aankondiging der straf. De beleedigde echtgenoot zal haar al de straffen eener overspeelster doen ondergaan (v. 35-43).</note>!</verse>

<verse osisID="Ezek.16.36"> Dit zegt de Heere God: Omdat uw kopergeld werd uitgestort en uwe schaamte werd ontbloot bij uwe hoererijen met uwe minnaars en met uwe gruwelijke afgoden, wegens het bloed uwer kinderen, die gij gegeven hebt aan hen<note n="2972">Uw kopergeld beteekent wellicht de aan de afgoden en de heidensche volken verspilde rijkdommen en goederen. Naar de Chald. paraphrase: ‘omdat uwe schande werd uitgestort’, d.i. door uw wangedrag overal werd verbreid. Wegens het bloed is hier de derde reden der in v. 37 uitgesproken straf; zie v. 20 en 21.</note>;</verse>

<verse osisID="Ezek.16.37"> zie, Ik, Ik zal al uwe minnaars vergaderen, met wie gij verzaamd hebt, en allen, die gij liefhadt, met allen, die gij haattet; en Ik zal hen tegen u vergaderen van alle zijden; en Ik zal uwe schaamte ontblooten ten aanschouwen van hen, en zij zullen al uwe schande zien<note n="2973">Al de volken, zoowel uwe minnaars, (Hebr.) ‘aan wie gij welgevallen hadt’, m.a.w. die volken, met welke gij verbintenissen sloot, als dezulken, die gij haattet, d.i. als vijanden beschouwdet, zullen op mijn bevel samenkomen; en Ik zal uwe schaamte ontblooten enz., d.i. de straf eener overspeelster aan u voltrekken (vgl. XXIII 10; Is. XLVII 3; Os. II 3, 10; Nah. III 5). M.a.w. de Heer zal Juda laten onteeren en beschimpen.</note>.</verse>

<verse osisID="Ezek.16.38"> En Ik zal u richten naar de gerichten der overspeelsters en bloedvergietsters, en Ik zal u maken tot bloed des toorns en der ijverzucht<note n="2974">Als overspeelster moet zij worden gesteenigd (Deut XXII 24; vgl. Joan. VIII 5); omdat zij eene bloedvergietster is, zal haar bloed vergoten worden (Gen. IX 6; vgl. Exod. XXI 12; Lev. XXIV 17). De Heer zal haar maken tot bloed, d.i. haar met bloedende wonden overdekken, om aan zijnen toorn en zijne ijverzucht voldoening te geven.</note>.</verse>

<verse osisID="Ezek.16.39"> En Ik zal u overgeven in hunne handen; en zij zullen uw bordeel afbreken en uw huis van ontucht vernielen; en zij zullen u ontblooten van uwe kleederen en wegnemen uwe pronksieraden; en zij zullen u achterlaten naakt en vol schande<note n="2975">Zie op v. 24. De vijanden zullen de afgodische heiligdommen van Jeruralem vernielen en de stad en het volk uitplunderen.</note>.</verse>

<verse osisID="Ezek.16.40"> En zij zullen tegen u eene menigte doen opkomen en u steenigen met steenen en u vermoorden met hunne zwaarden<note n="2976">De straf der steeniging werd, naar Lev. XX 2, 27 en Deut. XXII 24, in tegenwoordigheid eener volksmenigte voltrokken; vgl. XXIII 47. Bij het volgende u vermoorden en v. 41 verbranden met vuur vervalt de beeldspraak en wordt gezegd wat metterdaad de vijanden zullen doen; vgl. IV Reg. XXV 9; Jer. LII 13.</note>.</verse>

<verse osisID="Ezek.16.41"> En zij zullen uwe huizen ver- branden met vuur, en zij zullen aan u gerichten houden voor de oogen van zeer vele vrouwen<note n="2977">d.i. Van vele volken. Eene zinspeling op de gewoonte om vrouwen getuigen te doen zijn van die onteerende straf tot een waarschuwend voorbeeld voor haar zelven en tot grootere schande voor de terechtgestelde; vgl. XXIII 10, 48.</note>; en gij zult ophouden<note n="2978">Hebr.: ‘Ik zal u doen ophouden’ enz.; vgl. XXIII 27.</note> met hoereeren en niet langer hoerenloon geven.</verse>

<verse osisID="Ezek.16.42"> En mijne verbolgenheid zal zich stillen aan u, en mijne ijverzucht zal aflaten van u, en Ik zal rusten en niet meer toornen<note n="2979">God spreekt als de beleedigde echtgenoot, wiens gramschap bedaart door de voltrekking der straf.</note>.</verse>

<verse osisID="Ezek.16.43"> Dewijl gij niet gedachtig waart aan de dagen uwer jeugd en Mij getart hebt door dat alles: daarom heb ook Ik uwe wegen op uw hoofd gebracht, zegt de Heere God, en Ik heb niet gedaan volgens uwe misdaden bij al uwe gruwelen<note n="2980">Zie v. 22 en vgl. Jer. II 2. Daarom heb ook Ik enz., een profetisch verleden; zie verder IX 10. En toch zal de straf nog genadig zijn: Ik heb niet gedaan enz. Deze laatste woorden vertaalde de H. Hiëronymus volgens Symmachus. De lezingen van het Hebr. en de oude vertalingen loopen hier uiteen en zijn duister van zin.</note>.</verse>

<verse osisID="Ezek.16.44"> Zie, al wie in spreekwoorden pleegt te spreken, zal dit op u toepassen, zeggende: Gelijk de moeder, zoo ook hare dochter!</verse>

<verse osisID="Ezek.16.45"> Gij, gij zijt de dochter uwer moeder, die haren man heeft verworpen en hare kinderen; en gij, gij zijt de zuster uwer zusters, die hare mannen hebben verworpen en hare kinderen; uwe moeder is eene Cetheesche en uw vader een Amorrheër<note n="2981">De dochter uwer moeder, door de navolging van de zeden der Chanaänieten, te weten door overspel en door het offeren der kinderen aan den Moloch. In denzelfden zin zijt gij, Jerusalem, de zuster uwer zusters. Uwe moeder is eene Cetheesche enz., zie op v. 3. Wie hare zusters waren, wordt verklaard in v. 46.</note>.</verse>

<verse osisID="Ezek.16.46"> En uwe grootere zuster is Samaria, zij en hare dochters, die wonen aan uwe linkerhand; en uwe kleinere zuster, die woont aan uwe rechterhand, is Sodoma en hare dochters<note n="2982">Jerusalem, de hoofdstad van Juda, Samaria, de hoofdstad van het grootere Tienstammenrijk, en Sodoma, de voornaamste stad van het kleinere Pentapolis, heeten zusters om de gelijkheid van zeden; hare dochters zijn de kleinere steden. Links en rechts is voor den Hebreër, die bij het bepalen der richting het aangezicht naar het oosten keert (zie IV noot 5), hetzelfde als noord en zuid.</note>.</verse> 


<verse osisID="Ezek.16.47"> Maar noch op hare wegen hebt gij gewandeld, noch naar hare wandaden hebt gij gedaan, ietwat minder; bijna grootere gruweldaden dan zij hebt gij gedaan op al uwe wegen<note n="2983">Niet naar hare wandaden hebt gij gedaan maar grootere hebt gij bedreven. Pene, bijna, staat niet in de andere oude vertalingen. Naar het Hebr. is vermoedelijk de zin: Weldra, na een korten tijd, bedreeft gij grootere misdaden dan zij op al uwe wegen.</note>.</verse>

<verse osisID="Ezek.16.48"> Zoo waar Ik leef, zegt de Heere God, voorwaar, niet heeft Sodoma, uwe zuster, gedaan, zij en hare dochters, gelijk gij gedaan hebt, gij en uwe dochters.</verse>

<verse osisID="Ezek.16.49"> Zie, dit was de ongerechtigheid<note n="2984">De bronnen harer ongerechtigheid.</note> van Sodoma, uwe zuster: hoogmoed, verzadigdheid van brood en overvloed en ledigheid, in haar en in hare dochters; en aan den behoeftige en den arme reikten zij de hand niet.</verse>

<verse osisID="Ezek.16.50"> En zij verhieven zich en pleegden gruwelen voor Mij; en Ik heb haar weggenomen, gelijk gij gezien hebt<note n="2985">Hebr.: ‘toen Ik het zag’: de straf volgde onmiddellijk op het kwaad, anders dan bij de twee overige zusters. Vgl. Gen. XVIII 21. Zie Gen. XIX 1-9 voor Sodoma's onnatuurlijke zonden.</note>.</verse>

<verse osisID="Ezek.16.51"> En Samaria heeft niet de helft uwer zonden bedreven; maar gij hebt haar overtroffen door uwe misdaden; en gij hebt uwe zusters gerechtvaardigd<note n="2986">Zie Jer. III noot 13.</note> door al uwe gruwelen, die gij gepleegd hebt.</verse>

<verse osisID="Ezek.16.52"> Derhalve draag ook gij uwe schande, gij, die uwe zusters overtroffen hebt<note n="2987">Hebr.: ‘gij die voor uwe zusters tusschenbeide zijt gekomen’; want uwe grootere boosheid was eene verschooning voor haar.</note> door uwe zonden, misdadiger handelend dan zij; want zij zijn gerechtvaardigd door u; derhalve wees ook gij beschaamd en draag uwe schande, gij, die uwe zusters hebt gerechtvaardigd.</verse>

<verse osisID="Ezek.16.53"> En Ik zal haar terugvoeren en herstellen door Sodoma met hare dochters terug te voeren en door Samaria en hare dochters terug te voeren; en Ik zal uwe terugkeering terugvoeren in het midden van haar<note n="2988">Hebr.: ‘En Ik zal hare gevangenschap (d.i. hare ballingen) terugvoeren, de gevangenschap van Sodoma met hare dochters en de gevangenschap van Samaria met hare dochters’; (verder naar de Septuag.:) ‘en Ik zal uwe gevangenschap terugvoeren in het midden van haar.’ Jerusalem zal hersteld worden uit de ballingschap, doch zich daarbij tot verootmoediging en beschaming (v. 54) in het midden van Sodoma en Samaria bevinden. Vgl. Is. XIX 23-25 en Jer. III 24, 25. Er is hier sprake van de geestelijke herstelling (zie XI 19, 20), welke zich door de verlossing van den Messias tot alle volken zal uitstrekken, ook tot de onwaardigste; als zoodanige gelden hier Samaria en vooral Sodoma. Aan de stoffelijke en tijdelijke herstelling van Sodoma en de overige steden van Pentapolis kan niet gedacht worden, daar de landstreek voor immer verwoest is (zie Is. XIII 19 en Jer. XLIX 18) en de bewoners allen verdelgd waren (Gen. XIX 25).</note>,</verse> 


<verse osisID="Ezek.16.54"> opdat gij uwe schande draagt en beschaamd wordt over alles, wat gij gedaan hebt, haar troostend<note n="2989">Want uwe begenadiging geeft hoop aan de minder schuldigen.</note>.</verse>

<verse osisID="Ezek.16.55"> En uwe zuster Sodoma en hare dochters zullen terugkeeren tot haren alouden staat; en Samaria en hare dochters zullen terugkeeren tot haren alouden staat; ook gij en uwe dochters zult terugkeeren tot uwen alouden staat<note n="2990">Tot dien staat, waarin zij vóór hunnen afval waren. Dit zal geschieden in geestelijken zin; zie noot 51.</note>.</verse>

<verse osisID="Ezek.16.56"> Niet eens werd Sodoma, uwe zuster, uit uwen mond gehoord ten dage van uwen trots,</verse>

<verse osisID="Ezek.16.57"> eer uwe boosheid werd blootgelegd, zooals te dezen tijde tot versmading voor de dochters van Syrië en voor allen, die rondom u zijn, voor de dochters der Philistijnen, die u omgeven in het rond<note n="2991">Jerusalem, in v. 53-55 gelijkgesteld met Sodoma, wilde voorheen niet eens den naam van Sodoma uitspreken. Aldus geschiedde, toen Jerusalem nog was in haren trots, d.i. in de dagen van hare grootheid. Doch thans, nu hare boosheid door hare diepe vernedering is blootgelegd, is zij op hare beurt tot versmading geworden voor Syrië en Philistea, om de nederlagen, die deze rijken haar hadden toegebracht; vgl. IV Reg. XV 37; XVI 6; XXIV 2; II Par. XXVIII 18 volg.</note>.</verse>

<verse osisID="Ezek.16.58"> Uwe misdaad en uwe schande<note n="2992">De straf van (Hebr.) ‘uwe ontucht en uwe gruweldaden’.</note> hebt gij gedragen, zegt de Heere God.</verse>

<verse osisID="Ezek.16.59"> Want dit zegt de Heere God: En Ik zal aan u zoo doen, gelijk gij den eed versmaad hebt om het verbond te verbreken<note n="2993">God zal het afvallige Jerusalem straffen voor het verbreken van het eerste verbond, dat onder eede was bezworen; vgl. Deut. XXIX 12 volg.</note>.</verse>

<verse osisID="Ezek.16.60"> En Ik zal gedachtig zijn aan mijn verbond met u in de dagen uwer jeugd, en Ik zal voor u een eeuwig verbond oprichten<note n="2994">Met het door de tuchtiging gelouterde volk zal God een nieuw en eeuwig verbond sluiten (zie Jer. XXXI 31 volg.), en wel ter herinnering aan het eerste verbond (vgl. Jer. II 2).</note>.</verse> 


<verse osisID="Ezek.16.61"> En gij zult uwe wegen indachtig zijn en beschaamd worden, wanneer gij uwe zusters, die grooter zijn dan gij, aanneemt met haar, die kleiner zijn dan gij; en Ik zal haar aan u geven tot dochters, doch niet krachtens uw verbond<note n="2995">Gods onverdiende liefdebewijzen zullen Jerusalem beschamen bij de overdenking der vroegere ontrouw. Want zoover zal Gods liefde gaan, dat Hij niet alleen Jerusalem in zijn verbond opneemt, doch ook hare vroegere zusters, zoowel de grootere, gelijk Samaria was, als de kleinere, b.v. Sodoma (zie noot 51), aan Jerusalem tot dochters geeft. Sion toch wordt door het Nieuwe Verbond de moeder der volken (Ps. LXXXVI 4-6 met noot 5), het middelpunt waarheen allen samenstroomen (Is. II 3; vgl. Is. LIV 1 volg. en LX 3 volg.). Dit zal echter geschieden, niet krachtens eenig recht, dat het eerste verbond aan Jerusalem schonk, doch om wille van Gods barmhartigheid en getrouwheid</note>.</verse>

<verse osisID="Ezek.16.62"> En Ik zal mijn verbond oprichten met u; en gij zult weten, dat Ik de Heer ben,</verse>

<verse osisID="Ezek.16.63"> opdat gij het indachtig zijt en beschaamd wordt, en gij den moed niet meer hebt den mond te openen wegens uwe beschaamdheid, wanneer Ik u genadig zal zijn ten opzichte van alles, wat gij gedaan hebt, zegt de Heere God.</verse>

</chapter>


<chapter osisID="Ezek.17">
 

<title>Hoofdstuk XVII.</title>
<p>Gelijkenis van de twee adelaars en van den wijnstok (v. 1-10); verklaring der gelijkenis en hare toepassing op koning Sedecias (v. 11-21). Belofte van den Messias, den koning uit het huis van David (v. 22-24).</p>


<verse osisID="Ezek.17.1"> En het woord des Heeren geschiedde tot mij, zeggende<note n="2996">De gelijkenis van den wijnstok (vgl. XV 1 volg.) en de twee adelaars is gericht tegen Sedecias. Door Nabuchodonosor tot koning over Juda aangesteld, was hij niettemin bijna gedurende zijne gansche regeering (zeker reeds in zijn vierde jaar; vgl. Jer. XXVII 1 volg. met XXVIII 1) in opstand tegen Babel, en had hij, waarschijnlijk in zijn zesde of zevende regeeringsjaar (vgl. VIII 1 met XX 1), zich in net geheim met Egypte tegen Nabuchodonosor verbonden, ondanks de waarschuwingen van Jeremias (vgl. Jer. XXV 11; XXVIII 14; XXXVIII 2, 17).</note>:</verse>

<verse osisID="Ezek.17.2"> Menschenzoon, stel een raadsel voor en verhaal eene gelijkenis aan het huis van Israël<note n="2997">Eene gelijkenis, die om haren verborgen zin een raadsel kan heeten.</note>!</verse>

<verse osisID="Ezek.17.3"> En zeg: Dit zegt de Heere God: Een groote adelaar met groote vleugels, met lang uitgestrekte ledema- ten<note n="2998">Hebr.: ‘met lange slagpennen’.</note>, vol vederen en van velerlei kleuren, kwam naar den Libanon en nam het merg van den ceder<note n="2999">Hebr.: ‘den top van den ceder’. De ceder is het koninklijk huis van David; de top van den ceder is koning Joachin of Jechonias, die door den adelaar, Nabuchodonosor, den koning van het reusachtige, uit velerlei volken bestaande Chaldeeuwsche rijk, werd weggevoerd uit Juda. De om zijne ceders bekende Libanon, een Palestijnsch gebergte, waarlangs de weg liep van Babylon naar Juda, beteekent (vgl. Jer. XXII 23 en Is. XXXVII 24) het rijk Juda met Jerusalem.</note>.</verse>

<verse osisID="Ezek.17.4"> Hij brak den top zijner takken af en droeg dien weg naar het land Chanaän<note n="3000">Naar het handelaarsland Babylonië; zie op XVI 29. De koopmansstad is Babylon.</note>, in eene koopmansstad zette hij hem.</verse>

<verse osisID="Ezek.17.5"> En hij nam van het zaad des lands en legde het in een zaailand, opdat het wortel zou schieten aan vele wateren; in den bovengrond legde hij het<note n="3001">In plaats van Joachin stelde Nabuchodonosor geenen vreemde, doch eenen zoon des lands, te weten diens oom Sedecias tot koning aan. De overwinnaar gedroeg zich tegenover hem welwillend (hij legde het zaad in een zaailand, d.i. in een vruchtbaren bodem). Hetzelfde wordt volgens velen in het Hebr. beteekend door de laatste woorden van het vers: ‘(als) eenen wilg plantte hij hem’ aan het water, waar hij welig groeien kon. Naar de Vulgaat en de andere oude vertalingen wordt hier beteekend, dat de macht van Sedecias afhankelijk was van Nabuchodonosor en daarom onvast, gelijk zaad, dat in de bovenste laag van den akker gelegd, geene diepe wortels kan schieten.</note>.</verse>

<verse osisID="Ezek.17.6"> En toen het opgeschoten was, groeide het op tot een breedgetakten wijnstok, laag van stam, wiens takken zich naar hem richtten; en zijne wortels waren onder hem; het werd dan een wijnstok en bracht ranken voort en schoot loten uit<note n="3002">Naar hem en onder hem slaat op den adelaar. In het algemeen wordt hier gezegd, dat het bewind van Sedecias afhankelijk was van Nabuchodonosor, maar door de goedgunstigheid van den Chaldeeuwschen overheerscher betrekkelijke welvaart genoot.</note>.</verse>

<verse osisID="Ezek.17.7"> En er was een andere groote adelaar met groote vleugels en zwaar gevederte; en zie, die wijnstok schoot als het ware zijne wortels naar hem toe en strekte zijne ranken naar hem uit, opdat deze hem zou besproeien, uit de bedden zijner planting<note n="3003">De andere groote adelaar is de koning van Egypte, tot wien Sedecias zich wendde om zich van het juk van Babylon te ontdoen. Doch Sedecias' handelwijze was dwaas en verderfelijk; want, ofschoon geplant in vruchtbaren en rijk besproeiden grond (v. 5), waar hij welig groeide (v. 6), kromde hij toch uit de bedden zijner planting zijne wortels naar Egypte heen.</note>.</verse>

<verse osisID="Ezek.17.8"> In goede aarde, aan vele wateren was hij geplant, opdat hij loten maken en vrucht dragen en tot een grooten wijnstok worden zou.</verse> 


<verse osisID="Ezek.17.9"> Zeg: Dit zegt de Heere God: Zal hij dan gedijen? Zal niet gene zijne wortels uitrukken en zijne vruchten aftrekken en al de ranken, die hij geschoten heeft, doen verdrogen en verdorren - en niet met machtigen arm noch met veel krijgsvolk om hem uit te roeien met wortel en al<note n="3004">De zin is duidelijk: Nabuchodonosor zal Juda plunderen en verwoesten, zonder daartoe zijne geheele krijgsmacht te moeten gebruiken.</note>?</verse>

<verse osisID="Ezek.17.10"> Zie, hij is geplant! Zal hij dan gedijen? Zal hij niet, als de brandende wind hem raakt, verdrogen en in de bedden zijner planting verdorren<note n="3005">De wijnstok was pas geplant en reeds kromde hij zijne wortels in eene onnatuurlijke richting. Daarom moest hij bij den opkomenden brandenden wind (zie Gen. XLI noot 4) wel verdorren. M.a.w. het Chaldeeuwsche leger zal het rijk van Sedecias plunderen en verdelgen. Vgl. Jer. IV 11 en XVIII 17.</note>?</verse>

<verse osisID="Ezek.17.11"> En het woord des Heeren geschiedde tot mij, zeggende:</verse>

<verse osisID="Ezek.17.12"> Zeg tot het weerspannige huis: Weet gij niet, wat dit beduidt? Zeg: Zie, de koning van Babylon komt naar Jerusalem, en hij neemt den koning en diens vorsten en voert hen tot zich naar Babylon<note n="3006">Beter, zooals het Hebr. heeft, in het verleden (ook in v. 13): ‘de koning van Babylon is gekomen en hij nam’ enz.; want hier wordt gedoeld op de wegvoering van Joachin, de aanstelling van Sedecias (v. 13) enz., welke gebeurtenissen reeds in het verleden lagen. Vgl. IV Reg. XXIV 11-17; Jer. XXIV 1 en XXIX 2.</note>.</verse>

<verse osisID="Ezek.17.13"> En hij neemt van het koninklijk zaad; en hij sluit met hem een verbond en neemt hem den eed af<note n="3007">Hebr. ‘En hij nam’ enz., zie noot 11. Vgl. verder II Par. XXXVI 13.</note>; maar ook de grooten des lands neemt hij mede,</verse>

<verse osisID="Ezek.17.14"> opdat het een gering koninkrijk zij en het zich niet verheffe, doch zijn verdrag nakome en het onderhoude.</verse>

<verse osisID="Ezek.17.15"> En hij werd van hem afvallig en zond gezanten naar Egypte, opdat men hem rossen en veel krijgsvolk zou geven<note n="3008">En hij, d.i. Sedecias, die ontrouw werd aan Nabuchodonosor. Zie IV Reg. XXIV 20. Rossen beteekent ruiterij.</note>. Zal hij voorspoed hebben of heil bekomen, die zoo doet? En zal hij, die het verdrag verbreekt, ontkomen?</verse> 


<verse osisID="Ezek.17.16"> Zoo waar Ik leef, zegt de Heere God, voorwaar, in het oord des konings, die hem tot koning heeft aangesteld, wiens eed hij geschonden en wiens verdrag, dat hij met hem had, hij verbroken heeft, in het midden van Babylon zal hij sterven<note n="3009">Zie XII 13 en vgl. Jer. LII 11.</note>.</verse>

<verse osisID="Ezek.17.17"> En niet met een groot leger noch met veel krijgsvolk zal Pharao tegen hem strijd voeren, bij het opwerpen van den wal en bij het oprichten der verschansingen, ten einde vele zielen om het leven te brengen<note n="3010">Tegen hem, d.i. tegen den koning van Babel; doch Hebr.: ‘met hem’, d.i. met Sedecias, zijnen bondgenoot, zal Pharao tegen Babel strijd voeren, bij het opwerpen van den wal enz., d.i. tijdens de belegering van Jerusalem. Zie de vervulling Jer. XXXVII 6 volg. Ten einde vele zielen of menschen om het leven te brengen: het gevolg der belegering wordt als het doel daarvan voorgesteld.</note>.</verse>

<verse osisID="Ezek.17.18"> Want hij heeft den eed veracht om het verbond te verbreken; en zie, hij had zijne hand gegeven<note n="3011">d.i. Onder handslag trouw beloofd; vgl. IV Reg. X 15.</note>; en wijl hij dat alles gedaan heeft, zal hij niet ontkomen.</verse>

<verse osisID="Ezek.17.19"> Daarom zegt dit de Heere God: Zoo waar Ik leef, voorwaar, den eed, dien hij veracht, en het verbond, dat hij verbroken heeft, zal Ik op zijn hoofd brengen<note n="3012">d.i. Ik zal hem de daardoor verdiende straf doen ondergaan. Het Hebr. en de oude vertalingen hebben: ‘mijnen eed’ en ‘mijn verbond’; want het was een bij God bezworen verbond.</note>.</verse>

<verse osisID="Ezek.17.20"> En Ik zal mijn net over hem uitspreiden, en hij zal gevangen worden in mijn garen; en Ik zal hem voeren naar Babylon en hem aldaar richten om de trouweloosheid, waarmede hij Mij versmaad heeft<note n="3013">Eene herhaling van XII 13.</note>.</verse>

<verse osisID="Ezek.17.21"> En allen, die met hem vluchten<note n="3014">Volgens vele Hebr. handschriften, de Syr. en Chald. vertalingen: ‘En al zijne uitgelezenen’, die XII 14 zijn aangeduid. In de Septuag. ontbreekt dit. Zie voor zijn heer of zijne troepen XII noot 11.</note>, met geheel zijn heer, zullen door het zwaard vallen; maar de overgeblevenen zullen naar elken wind verstrooid worden; en gij zult weten, dat Ik, de Heer, gesproken heb.</verse>

<verse osisID="Ezek.17.22"> Dit zegt de Heere God<note n="3015">De profetie eindigt met de belofte van den Messias, die naar II Reg. VII 13-16 en Ps. LXXXVIII uit David's geslacht zou voortkomen om in eeuwigheid op diens troon te zetelen. Deze belofte nu zou niet verijdeld worden om de verwerping van Sedecias. Vgl. Jer. XXIII 5; XXXIII 14, 15. De beeldspraak is hier dezelfde als in de gelijkenis van v. 3, 4.</note>: En Ik, Ik zal nemen van het merg des hoogen ceders en het zetten; van den top zijner takken zal Ik een teeder takje afbreken en het planten op een hoogen en verheven berg.</verse>

<verse osisID="Ezek.17.23"> Op den hoogen berg van Israël zal Ik het planten, en het zal loten schieten en vrucht dragen en worden tot een hoogen ceder; en alle vogelen zullen daaronder wonen en al het gevogelte zal onder de schaduw van zijn loover nestelen<note n="3016">En Ik, met nadruk, want tegenover den adelaar van v. 3 treedt God zelf nu handelend op om zijn werk te volvoeren. Hij zal nemen van het merg, Hebr. (gelijk in v. 3) ‘van den top’ des hoogen ceders, die (zie noot 4) het huis van David beteekent. Het takje van den ceder is dus de afstammeling van het huis van David, de Messias, die, zoowel om zijne nederige afkomst en geboorte als om den geringen aanvang van zijn Rijk, een teeder takje genoemd wordt; zie Is. XI 1; LIII 2. Doch door God geplant op den hoogen berg van Israël, d.i. op Sion, dat naar Is. II 2 op de kruin der bergen wordt gevestigd en zich verheffen zal boven de heuvelen, zal het takje opgroeien tot een hoogen ceder, waaronder alle vogelen enz. Hiermede wordt beteekend de uitbreiding en de algemeenheid van het Rijk van den Messias, waarin alle volken der wereld heil en vrede zullen vinden. Vgl. XXXI 6; Dan. IV 9, 18; Matth. XIII 31 volg.</note>.</verse>

<verse osisID="Ezek.17.24"> En alle boomen des velds zullen weten, dat Ik, de Heer, den hoogen boom heb vernederd en den nederigen boom heb verheven, en dat Ik den groenen boom heb doen verdorren en den dorren boom heb doen groenen. Ik, de Heer, heb gesproken en gedaan<note n="3017">Alle boomen des velds beteekent, overeenkomstig de hier gebruikte beeldspraak, al de rijken der wereld. Zij zullen, zoowel uit de verbreiding en den bloei van het in den aanvang geringe Messias-Rijk als uit de vernedering en den ondergang van het trotsche rijk Juda, erkennen, dat beide Gods werk zijn, die den nederige verheft en den trotsche vernedert (Luc. I 52), opdat wie roemen wil, roeme op den Heer (Jer. IX 23 volg.; II Cor. X 17).</note>.</verse>

</chapter>


<chapter osisID="Ezek.18"> 
 

<title>Hoofdstuk XVIII.</title><p>Gods rechtvaardigheid tegenover gerechtigen en zondaars. Ieder wordt beloond of gestraft voor zijn eigen daden, niet voor die van anderen (v. 1-20), volgens hetgeen hij is, niet volgens hetgeen hij geweest is (v. 21-30a). Uitnoodiging tot bekeering (v. 30b-.32</p>


<verse osisID="Ezek.18.1"> En het woord des Heeren geschiedde tot mij, zeggende<note n="3018">Ezechiël's tijdgenooten zagen in hunne rampen de straf, niet voor eigen zonden, doch voor de zonden hunner vaderen (zie Exod. XX 5; XXXIV 7; Jer. XV 4). Deze in een spreekwoord uitgedrukte (v. 2) opvatting leidde niet tot zelfvernedering en bekeering, maar tot moedeloosheid en verharding in het kwaad. Daarom volgt na hoofdst. XVI, waarin de strafwaardigheid des volks om de zonden van alle geslachten is aangetoond, deze onderrichting over Gods rechtvaardigheid.</note>:</verse>

<verse osisID="Ezek.18.2"> Waarom gebruikt gij onder ulieden, in het land van Israël, bij wijze van spreuk dit spreekwoord, zeggende: De vaders hebben zure druiven gegeten, en de tanden der kinderen zijn stomp<note n="3019">In het land, Septuag. ‘onder de zonen’, van Israël. De in Juda en Jerusalem overgeblevenen gaven hiermede te kennen, dat zij, het tegenwoordige geslacht, moesten boeten voor de zonde der vaderen. Zie Jer. XXXI 29 en vgl. Exod. XX noot 8.</note>.</verse>

<verse osisID="Ezek.18.3"> Zoo waar Ik leef, zegt de Heere God, voorwaar, deze spreuk zal u niet langer dienen tot een spreekwoord in Israël<note n="3020">Want Gods rechtvaardigheid tegenover ieder in het bijzonder zal zich zóó klaarblijkelijk toonen, dat niemand dit spreekwoord in genoemden zin voortaan bezigen zal.</note>!</verse>

<verse osisID="Ezek.18.4"> Zie, al de zielen zijn de mijne; gelijk de ziel des vaders, zoo is ook de ziel des zoons de mijne; de ziel, die zondigt, zij zal sterven<note n="3021">God is de Heer en de Vader van allen en daarom tegenover allen gelijkelijk rechtvaardig. Derhalve laat Hij zich door geene vooringenomenheid en partijdigheid besturen, doch straft alleen hem, die het verdient. Vgl. Gen. XVIII 25; Job XXXIV 10-12; Rom. III 5, 6. Leven en sterven beteekent hier in het algemeen de belooning der deugd en de straf des kwaads of zegen en vloek, naar Deut. XXX 15, 19.</note>!</verse>

<verse osisID="Ezek.18.5"> En als iemand gerechtig is en recht en gerechtigheid betracht;</verse>

<verse osisID="Ezek.18.6"> als hij op de bergen niet eet<note n="3022">d.i. Niet deelneemt aan de afgodische offermaaltijden in de heiligdommen op de hoogten; vgl. XVI 16 en Deut. XII 2.</note> en zijne oogen niet opslaat naar de afgoden van het huis van Israël; en als hij de huisvrouw zijns naasten niet onteert<note n="3023">Niet onteert door overspel, Exod. XX 14. Zie verder Lev. XVIII 19 en XX 18.</note> en tot eene vrouw in de maandstonden niet nadert;</verse> 


<verse osisID="Ezek.18.7"> en als hij niemand leed doet, den schuldenaar het pand teruggeeft<note n="3024">Vgl. Exod. XXII 26 en Deut. XXIV 12, 13.</note>, niets met geweld rooft; als hij zijn brood aan den hongerige geeft en den naakte met een kleed dekt;</verse>

<verse osisID="Ezek.18.8"> als hij niet te leen geeft op woeker en geen overmaat neemt<note n="3025">d.i. Niet meer ontvangt, dan hij geleend heeft; zie Exod. XXII 25 en Lev. XXV 36, 37. Tegenover niet-Israëlieten was dit toegestaan; zie Deut. XXIII 19, 20. Vgl. Ps. XIV noot 6.</note>; als hij van onrechtvaardigheid zijne hand terughoudt en eerlijk recht oefent tusschen man en man<note n="3026">Dit laatste betreft rechters en scheidslieden.</note>;</verse>

<verse osisID="Ezek.18.9"> als hij in mijne geboden wandelt en mijne wetten onderhoudt, zoodat hij de getrouwheid oefent - deze is gerechtig, hij zal het leven hebben, zegt de Heere God.</verse>

<verse osisID="Ezek.18.10"> Indien hij echter eenen zoon gewint, eenen roover en bloedvergieter, en deze één van deze dingen doet,</verse>

<verse osisID="Ezek.18.11"> ofschoon hij ze niet alle doet<note n="3027">Facientem ziet terug op filium, den zoon, in v. 10. Septuag. (v. 10): ‘En indien hij (de in v. 5-9 beschreven gerechte) een slechten zoon gewint, die bloed vergiet en zonden bedrijft, (v. 11) die op den weg van zijn gerechten vader niet wandelt; maar’ enz.</note>; maar die op de bergen eet en de huisvrouw zijns naasten onteert,</verse>

<verse osisID="Ezek.18.12"> den behoeftige en arme leed doet, roofgoed rooft, het pand niet teruggeeft en naar de afgoden zijne oogen opslaat, gruweldaad bedrijft,</verse>

<verse osisID="Ezek.18.13"> op woeker te leen geeft en overmaat neemt - zal die leven<note n="3028">Te weten omdat hij de zoon is van een deugdzamen vader.</note>? Niet leven zal hij; daar hij al deze verfoeilijke dingen doet, zal hij den dood sterven; zijn bloed zal op hem zijn<note n="3029">Zie deze uitdrukking verklaard Lev. XX noot 4.</note>.</verse>

<verse osisID="Ezek.18.14"> Maar indien hij<note n="3030">De ontaarde zoon van v. 10-13. - Gelijk de slechte zoon niet gespaard wordt om zijn deugdzamen vader, zoo wordt de deugdzame zoon niet gestraft, omdat zijn vader een boosdoener was (v. 14-19).</note> eenen zoon gewint, die, al de zonden zijns vaders ziende, welke deze gedaan heeft, vreest<note n="3031">Voor de straffen van Gods gerechtigheid.</note> en niet iets dergelijks doet;</verse> 


<verse osisID="Ezek.18.15"> op de bergen niet eet en zijne oogen niet opslaat naar de afgoden van het huis van Israël; en de huisvrouw zijns naasten niet onteert;</verse>

<verse osisID="Ezek.18.16"> en aan niemand leed doet, het pand niet achterhoudt en geen roofgoed rooft; zijn brood aan den hongerige geeft en den naakte met een kleed dekt;</verse>

<verse osisID="Ezek.18.17"> van onrecht tegen den arme zijne hand terughoudt, geen woeker en overmaat aanneemt; mijne wetten onderhoudt, in mijne geboden wandelt - deze zal niet sterven om de ongerechtigheid zijns vaders; maar hij zal het leven hebben.</verse>

<verse osisID="Ezek.18.18"> Zijn vader, omdat hij verdrukking oefende en geweld pleegde aan den broeder en kwaad bedreef in het midden van zijn volk, zie, hij is gestorven om zijne ongerechtigheid.</verse>

<verse osisID="Ezek.18.19"> En gijlieden zegt: Waarom draagt niet de zoon de ongerechtigheid zijns vaders? Voorzeker, omdat de zoon recht en gerechtigheid heeft betracht, al mijne geboden onderhouden en die gedaan heeft, zal hij het leven hebben.</verse>

<verse osisID="Ezek.18.20"> De ziel, die zondigt, zij zal sterven; de zoon zal de ongerechtigheid des vaders niet dragen, en de vader zal de ongerechtigheid des zoons niet dragen; de gerechtigheid des gerechten zal op hem zijn, en de goddeloosheid des goddeloozen zal op hem zijn<note n="3032">Op hem, op den gerechte tot zegen, op den boosdoener tot straf.</note>.</verse>

<verse osisID="Ezek.18.21"> Maar indien de goddelooze boete doet over al zijne zonden, die hij bedreven heeft, en al mijne geboden onderhoudt en recht en gerechtigheid betracht, zal hij het leven hebben en niet sterven.</verse>

<verse osisID="Ezek.18.22"> Al zijne ongerechtigheden, die hij bedreven heeft, zal Ik niet meer indachtig zijn; om zijne gerechtigheid, die hij betracht heeft, zal hij leven.</verse>

<verse osisID="Ezek.18.23"> Heb Ik dan welbehagen aan</verse> 
<verse osisID="Ezek.18.1">den dood des goddeloozen, zegt de Heere God, en niet daaraan, dat hij zich bekeere van zijne wegen en leve<note n="3033">God wil niet den dood, d.i. de verdiende straf (zie noot 4), des goddeloozen, doch diens bekeering en redding. Bijgevolg is God bereid den zondaar de hiertoe noodige genade te schenken.</note>?</verse>

<verse osisID="Ezek.18.24"> Maar indien de gerechte zich afkeert van zijne gerechtigheid en ongerechtigheid doet naar al de gruweldaden, welke de goddelooze pleegt te bedrijven, zal hij leven? Aan al zijne gerechtigheden, die hij gedaan heeft, zal niet meer gedacht worden; om de trouweloosheid, waarmede hij ontrouw pleegde, en om zijne zonde, die hij bedreven heeft, daarom zal hij sterven.</verse>

<verse osisID="Ezek.18.25"> En gij zegt: De weg des Heeren is niet recht! Hoort dan, huis van Israël! Is mijn weg niet recht, en zijn niet veeleer uwe wegen krom<note n="3034">De weg des Heeren, d.i. zijne handelwijze, is niet recht, omdat hij den zondaar straft zonder diens vroegere goede werken te gedenken (v. 24). Het antwoord is: om uwe kromme wegen, d.i. om uwe slechte daden, welke gij bedrijft, wordt gij gestraft. Want God oordeelt den mensch naar hetgeen hij is, niet naar hetgeen hij vroeger was (v. 21-30a).</note>?</verse>

<verse osisID="Ezek.18.26"> Als immers de gerechte zich afkeert van zijne gerechtigheid en ongerechtigheid doet, zal hij deswege sterven; om de ongerechtigheid, welke hij bedreven heeft, zal hij sterven.</verse>

<verse osisID="Ezek.18.27"> En als de goddelooze zich afkeert van zijne goddeloosheid, welke hij bedreven heeft, en recht en gerechtigheid betracht, zal hij zijne ziel doen leven.</verse>

<verse osisID="Ezek.18.28"> Want het inziende en zich afkeerende van al zijne ongerechtigheden, die hij bedreven heeft, zal hij het leven hebben en niet sterven.</verse>

<verse osisID="Ezek.18.29"> En de kinderen van Israël zeggen: De weg des Heeren is niet recht! Zijn mijne wegen niet recht, huis van Israël, en zijn niet veeleer uwe wegen krom?</verse>

<verse osisID="Ezek.18.30"> Derhalve zal Ik een iegelijk naar zijne wegen oordeelen, huis van Israël, zegt de Heere God. Bekeert</verse> 
<verse osisID="Ezek.18.1">u en doet boete over al uwe ongerechtigheden, en de ongerechtigheid zal u niet ten ondergang zijn.</verse>

<verse osisID="Ezek.18.31"> Werpt weg van u al uwe trouweloosheden, waarmede gij ontrouw gepleegd hebt, en maakt u een nieuw hart en een nieuwen geest<note n="3035">Zie XI 18, 19, alwaar dit nieuwe hart een geschenk is van Gods genade, terwijl het hier het werk is van den boetvaardige zelf, die met Gods genade moet medewerken.</note>! En waarom zoudt gij sterven, huis van Israël?</verse>

<verse osisID="Ezek.18.32"> Want Ik wil niet den dood des stervenden, zegt de Heere God; keert terug en leeft<note n="3036">God straft niet, omdat Hij aan straffen welbehagen heeft. Hij wil integendeel de bekeering des zondaars en noodigt hem hiertoe dringend uit.</note>!</verse>

</chapter>


<chapter osisID="Ezek.19">
 

<title>Hoofdstuk XIX.</title>
<p>Klaaglied over de koningen van Juda. De leeuwin en hare welpen (v. 1-9); de wijnstok en zijne takken (v. 10-14).</p>


<verse osisID="Ezek.19.1"> En gij, hef eenen klaagzang aan over de vorsten van Israël<note n="3037">De profeet sluit de XII 1 begonnen reeks profetieën met een klaagzang over den ondergang der vorsten van Israël. Aldus heeten de koningen van Juda, omdat het huis van David rechtens macht had over het geheele volk. De Septuag. heeft het enkelvoud: ‘over den vorst’; waarschijnlijk is Sedecias bedoeld.</note>!</verse>

<verse osisID="Ezek.19.2"> En zeg: Waarom legerde uwe moeder, eene leeuwin, tusschen leeuwen, bracht zij in het midden van jonge leeuwen hare welpen groot<note n="3038">Het Hebr. kan ook vertaald worden: ‘Wat was uwe moeder? Eene leeuwin! Tusschen leeuwen legerde zij, te midden van jonge leeuwen bracht zij’ enz. Volgens de meesten is de moeder Jerusalem of Juda, dat (als eene leeuwin tusschen leeuwen) in uiterlijke praal en in krijgsroem met de omliggende koninkrijken wilde wedijveren (vgl. I Reg. VIII 20) en (hare welpen) de jonge vorsten, opvoedde in trotschheid en heerschzucht, (te midden van jonge leeuwen) gelijk dit aan de heidensche hoven geschiedde. Volgens anderen (zie v. 5) is de moeder van Sedecias bedoeld, te weten Amital (zie IV Reg. XXIII 31 en XXIV 18), die twee harer zonen, Joachaz en Sedecias, den troon zag bestijgen. Naar deze opvatting beschrijft dit vers het koninklijk aanzien dezer koninginnemoeder, die hare zonen in koninklijken luister opvoedde.</note>?</verse>

<verse osisID="Ezek.19.3"> En zij bracht eenen van hare jonge leeuwen te voorschijn; en hij werd een leeuw; en hij leerde buit vangen en menschen verslinden<note n="3039">Deze jonge leeuw is stellig Joachaz, die, ten troon verheven, zich een geweldenaar toonde; vgl. IV Reg. XXIII 32.</note>.</verse>

<verse osisID="Ezek.19.4"> En de volken hoorden van hem, en niet zonder zich te wonden vingen zij hem; en zij voerden hem in ketenen naar het land Egypte<note n="3040">De volken zijn de Egyptenaren; zij hoorden van zijnen strijdlust en zijne roofzucht en togen tegen hem ten strijde; niet zonder zich te wonden, Septuag.: ‘in hun verderving’ (zie Thren. IV 20), Hebr.: ‘in hunne kuilen’, vingen zij hem als eenen leeuw. Want wilde dieren ving men in kuilen, die onder takken en bladeren verborgen waren. Zij voerden hem in ketenen, Hebr.: ‘met haken’ of haakvormige neusringen, welke men den gevangen leeuwen in den neus wrong (vgl. Is. XXXVII 29), naar Egypte; zie IV Reg. XXIII 34 en vgl. Jer. XXII 10, 11.</note>.</verse>

<verse osisID="Ezek.19.5"> En toen zij zag, dat hare hoop verzwakte en teloorging, nam zij eenen van hare jonge leeuwen; tot leeuw stelde zij hem aan<note n="3041">Hare hoop op den spoedigen terugkeer van haren zoon Joachaz; zie Jer. XXII. 10. Het gelukte Amital, haren anderen zoon Sedecias ten troon te verheffen. Eigenlijk deed dit Nabuchodonosor (IV Reg. XXIV 17); doch dit komt in de allegorische voorstelling niet in aanmerking. Volgens de gewone opvatting, waarvan in noot 2 sprake was, is deze tweede leeuw òf Joachaz' onmiddellijke opvolger, Joakim, òf wel Joachin, die door de moeder, Jerusalem of Juda, tot koning werd uitgeroepen. Doch zie noot 10.</note>.</verse>

<verse osisID="Ezek.19.6"> En hij trad op onder de leeuwen en werd een leeuw; en hij leerde buit vangen en menschen verslinden<note n="3042">Hij trad op en gedroeg zich als koning, doch werd een geweldenaar gelijk Joachaz geweest was; zie v. 3.</note>;</verse>

<verse osisID="Ezek.19.7"> hij leerde weduwen maken en hunne steden in woestenij veranderen; en verheerd werd het land en zijne volheid door de stem van zijn gebrul<note n="3043">Door zijne geweldenarij werd het land met deszelfs rijkdom verwoest en geplunderd.</note>.</verse>

<verse osisID="Ezek.19.8"> En tegen hem kwamen de volken van alle zijden uit de gewesten bijeen; en zij spreidden hun net over hem uit, hen wondend werd hij gevangen<note n="3044">Hebr.: ‘in hunnen kuil werd hij gevangen’, gelijk in v. 4.</note>.</verse>

<verse osisID="Ezek.19.9"> En zij zetten hem in eene kooi, in ketenen voerden zij hem naar den koning van Babylon; en zij wierpen hem in eenen kerker, opdat zijne stem niet meer gehoord zou worden op de bergen van Israël<note n="3045">In eene kooi, waarin leeuwen vervoerd werden, gelijk op de Assyrisch-Babylonische gedenkteekenen wordt afgebeeld. In ketenen, zie voor het Hebr. noot 4. Dit was metterdaad het lot van Sedecias. Tegen hem kwamen de volken uit de gewesten van het Babylonische rijk bijeen; door hen werd hij overwonnen, in eene hinderlaag bij Jericho als in hun net (zie XII 13; XVII 20) of ‘in hunnen kuil’ gevangen, naar den koning van Babylon gebracht, vervolgens naar Chaldea gevoerd en levenslang in eenen kerker opgesloten; zie IV Reg. XXV 5-7 en Jer. LII 8-11. Joakim daarentegen stierf te Jerusalem (IV Reg. XXIV 5; vgl. Jer. XXII 19). En Joachin, op wiens korte en krachtelooze regeering de woorden van v. 6 en 7 nauwelijks passen, werd niet gevangen genomen, doch gaf zich aan de Chaldeën over; zie IV Reg. XXIV 12.</note>.</verse> 


<verse osisID="Ezek.19.10"> Uwe moeder was als een wijnstok, door uw bloed, aan het water geplant; zijne vruchten en zijn loover groeiden wegens de vele wateren<note n="3046">Uwe moeder, dezelfde als in v. 2 (zie noot 2), was als een aan het water geplante of vruchtbare wijnstok (zie XV en XVII), door uw bloed, wat beteekenen kan: door uw koninklijk kroost, dat gij voortbracht.</note>.</verse>

<verse osisID="Ezek.19.11"> En hij bekwam stevige takken tot koningsschepters, en hoog verhief zich zijn stam tusschen het loover; en hij zag zijne hoogte bij de menigte zijner ranken<note n="3047">De takken van den wijnstok beteekenen de zonen der moeder, die koningen werden. En hij zag enz., Hebr.: ‘hij werd gezien wegens zijne hoogte, wegens de menigte zijner ranken’, m.a.w. de moeder werd beroemd om de koningen uit haar voortgesproten.</note>.</verse>

<verse osisID="Ezek.19.12"> En hij werd uitgerukt in gramschap en ter aarde neergeworpen; en de brandende wind deed zijne vrucht verdrogen; de takken zijner kracht verwelkten en verdorden, vuur verteerde hem<note n="3048">De wijnstok werd uitgerukt, d.i. het geslacht dier moeder werd van den troon beroofd. De brandende wind (vgl. XVII 9, 10) en vuur zijn zinnebeelden der vijandelijke machten (Babylon en waarschijnlijk ook Egypte), door wie de zonen der moeder (de vrucht van den wijnstok) in ballingschap werden gezonden; zie de noten 4 en 9.</note>.</verse>

<verse osisID="Ezek.19.13"> En nu is hij overgeplant in eene woestijn, in een onbegaanbaar en dorstig land<note n="3049">Nu is de weleer vruchtbare wijnstok tot onvruchtbaarheid gedoemd als een op een dorren zandgrond geplante stok.</note>.</verse>

<verse osisID="Ezek.19.14"> En vuur is uitgegaan van een twijg zijner takken, en het heeft zijne vrucht verteerd; en aan hem was geen krachtige twijg, geen koningsschepter. Een klaaglied is het, en het zal zijn tot een klaaglied<note n="3050">Sedecias, een twijg zijner takken, was door zijnen opstand de oorzaak, dat de koninklijke wijnstok geheel ten gronde ging. En dit uiteinde is het treurige onderwerp van dit klaaglied en zal dat nog meer worden door de vervulling.</note>.</verse>

</chapter>


<chapter osisID="Ezek.20"> 
 

<title>Hoofdstuk XX.</title>
<p>Het zondige (v. 1-31) en het begenadigde Israël (v. 32-44). Aanleiding tot de godspraak (v. 1-2); de zonden der vaderen in Egypte (v. 3-8), na de verlossing en de wetgeving in de woestijn (v. 9-17); weerspannigheid van het nieuwe geslacht in de woestijn (v. 18-26); hoogtendienst in het beloofde land (v. 27-29). Het tegenwoordige geslacht aan de vaderen gelijk (v. 30-31). - God zal zijn volk door tuchtiging bekeeren (v. 32-38) en in het vaderland herstellen (v. 39-44). - Eene nieuwe profetie betreffende het naderende einde van Juda (v. 45-49).</p>


<verse osisID="Ezek.20.1"> En het geschiedde in het zevende jaar, in de vijfde (maand), den tienden der maand: er kwamen mannen uit de oudsten van Israël om den Heer te raadplegen, en zij zetten zich neder voor mij<note n="3051">In het zevende jaar na de wegvoering van Joachin (zie I 2), in de vijfde maand (te weten in den zomer van 591), elf maanden na de profetie van VIII 1, twee jaren en vijf maanden vóór Jerusalem's laatste belegering door de Chaldeën (zie XXIV 1), sprak Ezechiël deze vierde reeks profetieën (XX-XXIII). Hierin stelt hij aan Israël de geheele schuld, welke het gedurende den loop der eeuwen had opgehoopt, voor oogen om het naderende eindgericht te rechtvaardigen. Aanleiding hiertoe gaf een zelfde bezoek van de oudsten van Israël als XIV 1 (vgl. VIII 1). De profeet was toen nog altijd binnen zijne woning als opgesloten (zie III 25 en XXXIII 21 volg.). - Waarover zij den profeet kwamen raadplegen, zegt de tekst niet.</note>.</verse>

<verse osisID="Ezek.20.2"> En het woord des Heeren geschiedde tot mij, zeggende:</verse>

<verse osisID="Ezek.20.3"> Menschenzoon, spreek tot de oudsten van Israël en zeg tot hen: Dit zegt de Heere God: Zijt gijlieden gekomen om Mij te raadplegen? Zoo waar Ik leef, voorwaar, Ik zal u niet antwoorden, zegt de Heere God<note n="3052">Zie XIV 3. In plaats van te antwoorden, gelast God den profeet hun het zondenregister van Israël voor te houden (v. 4 volg.).</note>!</verse>

<verse osisID="Ezek.20.4"> Wilt gij hen richten, wilt gij richten<note n="3053">d.i. Als rechter hun hunne schuld voorhouden ter rechtvaardiging van het vonnis.</note>, menschenzoon? Houd hun de gruwelen hunner vaderen voor!</verse>

<verse osisID="Ezek.20.5"> En zeg tot hen<note n="3054">In v. 5-9 wordt herinnerd aan Gods weldaden en Israël's afgoderij in Egypte.</note>: Dit zegt de Heere God: Ten dage dat Ik Israël heb uitverkoren en mijne hand heb opgeheven<note n="3055">Zie Exod. VI noot 7.</note> voor het geslacht van het huis van Jacob en hun verschenen ben in het land Egypte<note n="3056">Zie Exod. VI 2, 3.</note> en mijne hand heb opgeheven voor hen, zeggende: Ik, de Heer, ben uw God;</verse> 

<verse osisID="Ezek.20.6"> te dien dage hief Ik mijne hand op voor hen, om hen uit te voeren uit het land Egypte naar het land, dat Ik voor hen bestemd had, overvloeiend van melk en honig, dat uitgelezen is<note n="3057">Hebr.: ‘een sieraad is’; zie Jer. III noot 22.</note> onder alle landen.</verse>

<verse osisID="Ezek.20.7"> En Ik zeide tot hen: Een iegelijk werpe de verfoeisels zijner oogen weg; en verontreinigt u niet aan de afgoden<note n="3058">Hebr.: ‘aan de drekgoden’ (zie VI noot 5), waarnaar men zijne oogen opsloeg; zie XVIII 6.</note> van Egypte; Ik, de Heer, ben uw God.</verse>

<verse osisID="Ezek.20.8"> En zij tergden Mij en weigerden naar Mij te hooren; niemand wierp de gruwelen zijner oogen weg, noch verlieten zij de afgoden van Egypte<note n="3059">De Hebreërs hadden zich in Egypte aan de afgoderij des lands schuldig gemaakt; zie Exod. XXXII 4; Lev. XVIII 3; vooral Jos. XXIV 14.</note>; en Ik zeide mijne verbolgenheid over hen te zullen uitstorten en mijne gramschap aan hen te zullen volvoeren in het midden van het land Egypte<note n="3060">Ik zeide enz., d.i. Ik had het plan. Het is menschelijkerwijze gesproken, om aan te duiden wat zij eigenlijk verdiend hadden. Hiertegenover staat wat God deed, v. 9. Zie verder V 13; VI 12; VII 8.</note>.</verse>

<verse osisID="Ezek.20.9"> En Ik handelde om wille van mijnen naam, opdat hij niet onteerd zou worden voor de oogen der heidenen, in wier midden zij waren en onder wie Ik aan hen verschenen was om hen uit te voeren uit het land Egypte<note n="3061">Ik handelde niet volgens hetgeen Ik in v. 8 ‘zeide’, opdat de Egyptenaren den ondergang van mijn volk niet aan mijne onmacht zouden toeschrijven. Want zij wisten wat God aan zijn volk beloofd had. Immers het klaarblijkelijke doel van Gods wonderen bij de plagen van Egypte was de uitvoering van zijn volk. Vgl. Exod. XXXII 11, 12, Num. XIV 13-17; Deut. IX 28; Is. XLVIII 11.</note>.</verse>

<verse osisID="Ezek.20.10"> Ik leidde hen derhalve uit het land Egypte en voerde hen weg naar de woestijn.</verse>

<verse osisID="Ezek.20.11"> En Ik gaf hun mijne geboden en maakte hun mijne rechten bekend, waardoor de mensch, die ze vervult, zal leven<note n="3062">Zie Lev. XVIII noot 1.</note>.</verse>

<verse osisID="Ezek.20.12"> Daarbij gaf Ik ook mijne sabbatten aan hen, opdat zij een teeken zouden zijn tusschen Mij en hen en zij weten zouden, dat Ik de Heer ben, die hen heilig<note n="3063">Zie Exod. XXXI 13 met noot 7. De wet van den sabbat wordt hier vermeld, omdat zij, naast de besnijdenis, in de ballingschap bijna het eenige uiterlijke kenteeken was van den Israëliet. Vgl. Lev. XIX 3, 30; XXVI 2; Jer. XVII 19 volg.; Is. LVI 1 volg.; LVIII 13. - Tegenover deze weldaden Gods (v. 10-12) staat wederom Israël's ontrouw na den uittocht en de wetgeving (v. 13-17).</note>.</verse> 

<verse osisID="Ezek.20.13"> En zij tergden Mij, het huis van Israël, in de woestijn; in mijne geboden wandelden zij niet en mijne rechten verwierpen zij, waardoor de mensch, die ze vervult, zal leven; en mijne sabbatten schonden zij grootelijks<note n="3064">Zie voor het schenden van den sabbat Exod. XVI 27 volg. en Num. XV 32 volg.; voor Israël's weerspannigheid in het algemeen Exod. XXXII 1 volg.; Num. XIV 1 volg.; XVI 2; XXI 5; XXV 2 volg.</note>; Ik zeide dan mijnen toorn over hen te zullen uitstorten in de woestijn en hen te zullen verdelgen<note n="3065">Zie noot 10. God had het plan hen te verdelgen; zie Exod. XXXII 10; XXXIII 3; Num. XIV 12; Deut. IX 14.</note>.</verse>

<verse osisID="Ezek.20.14"> En Ik handelde om wille van mijnen naam, opdat hij niet onteerd zou worden voor de heidenen, uit wie en onder wier oogen Ik hen had uitgevoerd<note n="3066">Zie noot 11 en vgl. Num. XIV 13-17.</note>.</verse>

<verse osisID="Ezek.20.15"> Ik hief derhalve mijne hand op tegen hen in de woestijn, om hen niet binnen te leiden in het land, dat Ik hun gegeven heb, overvloeiende van melk en honig, het uitmuntendste van alle landen<note n="3067">Zie dit onder eede uitgesproken vonnis Num. XIV 20-23, 28-45. Vgl. Deut. I 35. Het uitmuntendste, zie noot 7.</note>;</verse>

<verse osisID="Ezek.20.16"> omdat zij mijne rechten verworpen en in mijne geboden niet gewandeld en mijne sabbatten geschonden hadden; de afgoden toch wandelde hun hart achterna<note n="3068">Zie voor de afgoderij in de woestijn Exod. XXXII 4 volg.; Lev. XVII 7; Num. XXV 1-3; Deut. IV 3; Jos. XXII 17; Am. V 26.</note>.</verse>

<verse osisID="Ezek.20.17"> En mijn oog heeft hen gespaard, zoodat Ik hen niet doodde; ook heb Ik hen niet verdelgd in de woestijn<note n="3069">Integendeel, God liet een nieuw geslacht in de woestijn opkomen, over hetwelk in v. 18-26 gesproken wordt.</note>.</verse>

<verse osisID="Ezek.20.18"> Ik nu zeide tot hunne kinderen in de woestijn: Wandelt toch niet in de geboden uwer vaderen en onderhoudt hunne rechten niet en verontreinigt u niet aan hunne afgoden<note n="3070">Geboden en rechten in oneigenlijken zin (vgl. XI 12), te weten de slechte gewoonten der vaderen, welke dezen zich ten levensregel gesteld hadden.</note>.</verse> 


<verse osisID="Ezek.20.19"> Ik, de Heer, ben uw God, wandelt in mijne geboden, onderhoudt mijne rechten en betracht ze.</verse>

<verse osisID="Ezek.20.20"> En heiligt mijne sabbatten, opdat zij een teeken zijn tusschen Mij en u en gij weten moogt, dat Ik, de Heer, uw God ben<note n="3071">Zie noot 13.</note>.</verse>

<verse osisID="Ezek.20.21"> En zij tergden Mij, de kinderen; in mijne geboden wandelden zij niet en mijne rechten onderhielden zij niet om ze te betrachten, waardoor de mensch, die ze vervult, zal leven; en mijne sabbatten schonden zij; en Ik dreigde mijne verbolgenheid over hen uit te storten en mijne gramschap aan hen te volvoeren in de woestijn<note n="3072">De kinderen, dit nieuwe geslacht, waren even weerspannig; zie Num. XIV 41; XV 32. Vooral om den opstand van Core enz. (Num. XVI 1 volg.) wilde God hen allen verdelgen; doch Moses en Aäron wendden Gods toorn af (t.a.p. v. 22; zie ook v. 41-48). Vgl. Deut. XXIX 4.</note>.</verse>

<verse osisID="Ezek.20.22"> Doch Ik wendde mijne hand af en handelde om wille van mijnen naam, opdat hij niet onteerd zou worden voor de heidenen, uit wie en onder wier oogen Ik hen had uitgevoerd<note n="3073">Zie v. 14.</note>.</verse>

<verse osisID="Ezek.20.23"> Andermaal hief Ik mijne hand tegen hen op in de woestijn om hen te verstrooien onder de volken en te wannen over de landen,</verse>

<verse osisID="Ezek.20.24"> omdat zij mijne rechten niet betracht en mijne geboden versmaad en mijne sabbatten geschonden hadden, en omdat hunne oogen gericht waren naar de afgoden hunner vaderen<note n="3074">Zoo was dus het vonnis der verstrooiing, dat thans in de ballingschap was voltrokken, reeds in de woestijn uitgesproken; zie Lev. XXVI 33 volg. en Deut. XXVIII 64 volg.</note>.</verse>

<verse osisID="Ezek.20.25"> Derhalve gaf ook Ik hun geboden, die niet goed waren, en rechten, waarbij zij niet zouden leven<note n="3075">Omdat zij Gods eigenlijke geboden en rechten, die ten leven waren, niet hadden onderhouden, gaf Hij hun geboden, die niet goed waren, en rechten, die hun ten dood of ten ondergang strekten. Het zijn, gelijk in v. 18 en XI 12b, geboden en rechten in oneigenlijken zin, en wel volgens sommigen de hun door hunne onderdrukkers opgelegde wetten van dienstbaarheid, welke eene door God beschikte straf waren. Naar den H. Ephrem zijn de vier reeds dikwerf vermelde straffen (zie V 17) of, wellicht beter meer algemeen, de door God uitgevaardigde strafwetten of zijne gerichten bedoeld, welke geboden en rechten kunnen heeten, in zooverre zij bestemd waren om het volk tot zijnen plicht te brengen.</note>.</verse> 


<verse osisID="Ezek.20.26"> En Ik verontreinigde hen bij hunne offeranden, als zij offerden al wat den moederschoot opent, wegens hunne misdrijven; en zij zullen weten, dat Ik de Heer ben<note n="3076">Volgens de meesten is de zin: Ik liet toe, tot straf hunner misdrijven (vgl. Act. VII 42; Rom. I 24; II Thess. II 11; vgl. Is. VI 10), dat zij zich verontreinigden (zie v. 30, 31) door hunne offeranden aan de afgoden, inzonderheid door het offer hunner eerstgeborenen aan den Moloch (zie XVI 20). Verontreinigen kan echter, gelijk Lev. XIII 25, beteekenen: onrein verklaren; en dan is de zin: Ik verklaarde hen onrein bij hunne offeranden, die zij aan Mij brachten, zelfs bij het toewijden hunner eerstgeborenen aan Mij; zie Exod. XIII 12, waar in den grondtekst voor de toewijding der eerstgeborenen aan Jehova dezelfde uitdrukking wordt gebezigd. - Zoo handelde God wegens hunne misdrijven; het Hebr. heeft hiervoor: ‘om hen te doen verstommen, opdat zij weten, dat Ik Jahve ben’; de Septuag.: ‘opdat Ik hen verdelge’.</note>.</verse>

<verse osisID="Ezek.20.27"> Daarom spreek tot het huis van Israël, menschenzoon, en zeg tot hen: Dit zegt de Heere God: Ook hiermede<note n="3077">Met hetgeen in v. 28b volgt.</note> nog hebben uwe vaderen Mij gelasterd, toen zij Mij met verachting versmaad hebben,</verse>

<verse osisID="Ezek.20.28"> en Ik hen had binnengeleid in het land, waarover Ik mijne hand heb opgeheven om het hun te geven: zij zagen er elken hoogen heuvel en elken dichtgetakten boom en slachtofferden daar hunne offerdieren en brachten daar de uittarting van hun spijsoffer en legden daar hunnen welriekenden geur en plengden er hunne plengoffers<note n="3078">Er is sprake van het geslacht, dat onder Josue het beloofde land was ingegaan en, ondanks Deut. XII 13, gedurig zondigde door allerlei offers op te dragen op de hoogten. Zie VI 13; XVI 16 en vgl. Is. LVII 6; Jer. II 20.</note>.</verse>

<verse osisID="Ezek.20.29"> En Ik zeide tot hen: Wat is de hoogte, waarheen gij u begeeft? En men noemde haren naam Hoogte tot op den huidigen dag<note n="3079">Ik zeide, door den mond der profeten, en betuigde, door de hier volgende vraag, herhaaldelijk mijne verachting en verontwaardiging voor den immer voortdurenden eeredienst in de op de hoogten gebouwde heiligdommen. En toch bleef de naam dier heiligdommen. Hoogte, Hebr. ‘bama’, tot in de ballingschap in zwang, ten bewijze van den altijd voortdurenden hoogtendienst.</note>.</verse>

<verse osisID="Ezek.20.30"> Daarom zeg tot het huis van Israël: Dit zegt de Heere God: Voorzeker gij, met den wandel uwer vaderen verontreinigt gij u, en hunne verfoeisels hoereert gij na<note n="3080">De ballingen deden dit met hun hart, de achtergeblevenen in Juda met de daad.</note>!</verse> 


<verse osisID="Ezek.20.31"> En door de offerande uwer gaven, als gij uwe kinderen door het vuur doet gaan, verontreinigt gij u aan al uwe afgoden tot op den huidigen dag - en Ik zou ulieden antwoorden, huis van Israël? Zoo waar Ik leef, zegt de Heere God, voorwaar, Ik zal u niet antwoorden.</verse>

<verse osisID="Ezek.20.32"> Ook zal de gedachte van uwen geest niet geschieden, van u, die zegt: Wij zullen zijn gelijk de heidenen en gelijk de geslachten der aarde, zoodat wij hout en steenen vereeren.</verse>

<verse osisID="Ezek.20.33"> Zoo waar Ik leef, zegt de Heere God, voorwaar met sterke hand en met uitgestrekten arm en met uitgestorte verbolgenheid zal Ik heerschen over u<note n="3081">Door zijne voortdurende ontrouw, eeuw aan eeuw, had Israël getoond, dat het als het ware een in zijnen geest overlegd plan was om Jehova en zijn verbond te versmaden en heidensch te worden in godsdienst en zeden. Doch dit zal niet geschieden, omdat het in strijd is met Gods raadsbesluit, te weten dat het heil der wereld zou komen uit Israël. Daarom (v. 33) zal God door zijne oppermacht (met sterke hand enz.; zie Exod, VI 1; XIII 3 enz.) en met de straffen zijner verbolgenheid zijn volk als het ware dwingen zijne opperheerschappij te erkennen. Zoo zal ook nu gelden Is. I 27: ‘Sion zal door gericht verlost worden’. Hiermede begint de aankondiging van Israël's herstelling.</note>!</verse>

<verse osisID="Ezek.20.34"> En Ik zal u wegvoeren uit de volken en u verzamelen uit de landen, waarin gij verstrooid zijt, met machtige hand en met uitgestrekten arm en met uitgestorte verbolgenheid zal Ik heerschen over u<note n="3082">De laatste woorden zal Ik heerschen over u heeft noch het Hebr. noch de Septuag.; zij schijnen uit v. 33 hier bijgevoegd.</note>.</verse>

<verse osisID="Ezek.20.35"> En Ik zal u brengen naar de woestijn der volken; en Ik zal aldaar met u gericht houden van aangezicht tot aangezicht.</verse>

<verse osisID="Ezek.20.36"> Gelijk Ik gericht heb gehouden tegen uwe vaderen in de woestijn van het land Egypte, alzoo zal Ik u richten, zegt de Heere God<note n="3083">Onder beelden, ontleend aan hetgeen met de vaderen geschied was in de woestijn na de verlossing uit Egypte, wordt Gods handelwijze met de ballingen hier voorgesteld. Zij wilden zijn gelijk de heidenen (v. 32), doch God zal hen wegvoeren uit de volken met dezelfde almacht als voorheen (v. 34). Hij zal hen brengen naar de woestijn der volken (v. 35), onder welke zij verstrooid zijn (v. 34). De Syrische woestijn tusschen de landen aan den Euphraat en Chanaän staat hierbij den profeet wel voor den geest, doch eigenlijk is de ballingschap bedoeld; en deze heet hier de woestijn (vgl. Os. II 14), omdat iets dergelijks met de ballingen zal geschieden, als geschied is met hunne vaderen in de woestijn van het land Egypte, d.i. in de aan Egypte grenzende woestijn van het Sinaïtische schiereiland. Gelijk God met hunne vaderen aldaar gericht heeft gehouden van aangezicht tot aangezicht (vgl. Exod. XXXIII 11), d.i. duidelijk en van nabij zijne macht in strafgerichten geopenbaard heeft (zie Num. XIV 10; XVI 19), en hierdoor de getrouwen en de boetvaardigen heeft afgezonderd, doch het weerspannige geslacht heeft doen omkomen, zoo doet Hij ook thans in de woestijn der ballingschap (v. 37 en 38).</note>.</verse> 


<verse osisID="Ezek.20.37"> En Ik zal u onderwerpen aan mijnen schepter en u brengen in de banden des verbonds<note n="3084">Hebr.: ‘En Ik zal u onder den staf doen doorgaan’ (zie Lev. XXVII 32), gelijk een herder zijne schapen tellend (vgl. Jer. XXXIII 13), en u brengen enz., d.i. het verbond van Sinaï, waarvan gij u hebt losgemaakt, weder met u aanbinden en vernieuwen; vgl. Jer. XXXI 32; Os. II 18. Septuag.: ‘en u (in het land) binnenleiden in getal’, d.i. slechts weinige getelden, te weten de getrouwen en boetvaardigen. Wat echter met de halsstarrig onwilligen zal geschieden, volgt in v. 38.</note>.</verse>

<verse osisID="Ezek.20.38"> En Ik zal van u afzonderen de overtreders en de goddeloozen, en uit het land hunner vreemdelingschap zal Ik hen wegvoeren, en in het land van Israël zullen zij niet binnentreden; en gij zult weten, dat Ik de Heer ben<note n="3085">God zal de halsstarrigen uit het land hunner vreemdelingschap wegvoeren en doen omkomen in de verschillende landen, waarin Hij hen zal verstrooien. Zij zullen gelijk zijn aan het weerspannige geslacht, dat, uit Egypte geleid, in de woestijn omkwam, zonder in het land van Israël binnen te treden.</note>.</verse>

<verse osisID="Ezek.20.39"> En gij, huis van Israël, dit zegt de Heere God: Wandelt een iegelijk uwe afgoden achterna en dient hen<note n="3086">De zin is in verband met het volgende, vooral in v. 40: Blijft halsstarrig de afgoden vereeren. - Eenmaal zal het ware Israël Mij een welgevalligen eeredienst brengen. - In plaats van deze rhetorische toelating, waaruit Gods verontwaardiging spreekt, heeft de Septuag.: ‘Een iegelijk neme zijne uitvindselen (Hebr.: “zijne drekgoden”) weg’.</note>! Bijaldien gij echter ook hierin niet luistert naar Mij en gij mijnen heiligen naam verder onteert door uwe offergaven en door uwe afgoden<note n="3087">Naar het Hebr., waarmede de Septuag. ongeveerovereenstemt: ‘daarna echter - zekerlijk zult gij naar Mij luisteren, en mijn heiligen naam zult gij niet meer onteeren’ enz. Hoe deze omkeer ten goede geschieden zal, wordt verklaard in v. 40.</note> -</verse>

<verse osisID="Ezek.20.40"> op mijn heiligen berg, op den verheven berg van Israël, zegt de Heere God, aldaar zal het geheele huis van Israël Mij dienen, allen, ja, in het land, waarin zij Mij welgevallig zullen zijn; en aldaar zal Ik uwe eerstelingen begeeren en het eerste uwer tienden bij al uwe gewijde gaven<note n="3088">De heilige berg en de verheven berg van Israël is, gelijk XVII 23 en Is. XI 9, de tempelberg Sion, het geestelijke middelpunt des lands, waarin geheel Israël weder tot één rijk is vereenigd. Aldaar zal dan de eeredienst van Jehova in zijn vroegeren luister hersteld worden. Voor eerstelingen heeft het Hebr. ‘hefoffer’; zie Num. XVIII 11 en vgl. Ez. XLIV 30. Het eerste of het beste uwer tienden, Hebr.: ‘uwer gaven’. Al wat verder nog den Heer wordt toegewijd en geofferd, is begrepen in de gewijde gaven.</note>.</verse> 


<verse osisID="Ezek.20.41"> Ten welriekenden geur zal Ik u<note n="3089">Het volk niet zijne offers en gaven.</note> aannemen, wanneer Ik u zal hebben uitgevoerd uit de volken en u verzameld uit de landen, werwaarts gij verstrooid zijt; en Ik zal Mij aan u heiligen<note n="3090">Ik zal Mij als den heiligen en machtigen God van Israël aan u toonen door de verlossing. Zie het tegendeel v. 9, 14, 22.</note> voor de oogen der volken.</verse>

<verse osisID="Ezek.20.42"> En gij zult weten, dat Ik de Heer ben, wanneer Ik u binnenleid in het land van Israël, in het land, waarvoor Ik mijne hand heb opgeheven, om het te geven aan uwe vaderen.</verse>

<verse osisID="Ezek.20.43"> En aldaar zult gij gedenken aan uwe wegen en aan al uwe misdaden, waarmede gij u verontreinigd hebt, en gij zult een afkeer hebben van u zelven in uwe eigen oogen<note n="3091">Septuag.: ‘gij zult u in het aangezicht slaan’, eveneens ten teeken eener oprechte boetvaardigheid.</note> om al uwe boosheden, die gij gedaan hebt.</verse>

<verse osisID="Ezek.20.44"> En gij zult weten, dat Ik de Heer ben, wanneer Ik u heb welgedaan om wille van mijnen naam, en niet volgens uwe booze wegen noch volgens uwe allerbooste misdaden, o huis van Israël, zegt de Heere God<note n="3092">Vgl. XVI 59-63. Hier eindigt in de Hebr. uitgaven dit hoofdstuk.</note>.</verse>

<verse osisID="Ezek.20.45"> En het woord des Heeren geschiedde tot mij, zeggende<note n="3093">Eene nieuwe profetie, waarin het eindgericht over Jerusalem onder gelijkenissen als reeds nabij wordt aangekondigd. Eerst (v. 46-49) wordt het aansnellende onheil (het leger van Nabuchodonosor) voorgesteld onder het beeld van een geweldigen woudbrand. Vgl. Is. IX 18; Jer. XXI 14.</note>:</verse>

<verse osisID="Ezek.20.46"> Menschenzoon, richt uw aangezicht in de richting van het zuiden en drup op het zuiderland en profeteer aangaande het woud des velds in het zuiden<note n="3094">De profeet, die zich in Chaldea, het land van het noorden (Jer. I 14; IV 6 enz.), bevindt, moet zich richten naar het zuiden, d.i. naar het land van Israël (zie XXI 2), dat in het Hebr. aan het einde van het vers genoegzaam wordt aangeduid door ‘hannégeb’ (het zuiden), den eigennaam van het zuidelijk deel van Juda. Druppen is profeteeren, gelijk Am. VII 16 en Mien. II 6, 11. Woud des velds is een zelfde benaming als de Libanon (XVII 3; vgl. Jer. XXII 23) om Juda en Jerusalem aan te duiden.</note>.</verse> 


<verse osisID="Ezek.20.47"> En zeg tot het zuiderwoud: Hoor het woord des Heeren! Dit zegt de Heere God: Zie, Ik, Ik zal in u een vuur ontsteken en in u verbranden elken groenen boom en elken dorren boom; de vlam van den brand zal niet worden gebluscht; en elk aangezicht zal door haar verzengd worden van het zuiden tot het noorden<note n="3095">M.a.w. het door God bestelde leger der vijanden zal alles en allen, den gerechte en den goddelooze (zie XXI 3), ombrengen.</note>.</verse>

<verse osisID="Ezek.20.48"> En alle vleesch zal zien, dat Ik, de Heer, haar ontstoken heb; en zij zal niet gebluscht worden<note n="3096">Alle vleesch enz., d.i. een ieder, die er getuige van is, zal daarin een godsgericht erkennen.</note>.</verse>

<verse osisID="Ezek.20.49"> En ik zeide: Ach, ach, ach, Heere God! Zij zeggen van mij: Spreekt deze niet in gelijkenissen<note n="3097">Hoe duidelijk de beeldspraak ook was, de toehoorders (zie v. 1) klaagden, dat de profeet in onverstaanbare gelijkenissen sprak, en deze klaagt bij God, dat op die wijze zijne prediking vruchteloos is. Daarom kondigt God nog duidelijker den ondergang aan in XXI 1 volg.</note>?</verse>

</chapter>


<chapter osisID="Ezek.21">
 

<title>Hoofdstuk XXI.</title><p>Het zwaard des Heeren komt eerst over Jerusalem (v. 1-27), dan over Ammon (v. 28-32).</p>


<verse osisID="Ezek.21.1"> En het woord des Heeren geschiedde tot mij, zeggende:</verse>

<verse osisID="Ezek.21.2"> Menschenzoon, richt uw aangezicht naar Jerusalem en drup op de heiligdommen<note n="3098">Zie XX noot 44. De heiligdommen zijn de tempel; zie VII noot 23.</note> en profeteer tegen het land van Israël.</verse>

<verse osisID="Ezek.21.3"> En zeg tot het land van Israël: Dit zegt de Heere God: Zie, Ik tegen u, en Ik zal mijn zwaard trekken uit zijne scheede en in u dooden den gerechte en den goddelooze<note n="3099">Het zwaard beteekent den krijg; zie V 1, 12. God zal dien geesel leggen in de hand des konings van Babylon; zie v. 19. Gelijk dit bij openbare rampen pleegt te geschieden, zullen de gerechte en de goddelooze daarbij om komen. Voor de gerechten is dit tot beproeving en loutering, is dit de overgang tot een beter leven (zie Sap. III 1-5). De Septuag. heeft hier en in v. 4: ‘den overtreder en den ongerechte’.</note>.</verse>

<verse osisID="Ezek.21.4"> En omdat Ik in u den gerechte en den goddelooze heb gedood<note n="3100">Een profetisch verleden, dat Gods onherroepelijk raadsbesluit uitdrukt: Omdat Ik besloten heb te dooden.</note>, daarom zal mijn zwaard uit zijne scheede varen tegen alle vleesch van het zuiden tot het noorden,</verse>

<verse osisID="Ezek.21.5"> opdat alle vleesch wete, dat Ik, de Heer, mijn zwaard getrokken heb uit zijne scheede, onherroepelijk<note n="3101">Hebr. en Septuag.: ‘en het zal niet meer terugkeeren’ in zijne scheede, voordat het zijn werk van v. 3 volbracht heeft. Zie verder XX 47 volg.</note>.</verse>

<verse osisID="Ezek.21.6"> En gij, menschenzoon, zucht bij het breken der lendenen, en zucht in bitterheden voor hunne oogen<note n="3102">De profeet moet, ter aankondiging van het aanstaande gericht, voor de oogen der toeschouwers zuchten, alsof hem de lendenen gebroken werden, zuchten van bittere smart.</note>.</verse>

<verse osisID="Ezek.21.7"> En als zij tot u zeggen: Waarom zucht gij? zeg dan: Om de mare, want zij komt; en elk hart zal smelten, en alle handen zullen slap worden, en elke geest zal verzwakken, en langs alle knieën zal water vloeien; zie, het komt en het zal geschieden, zegt de Heere God<note n="3103">De mare van het naderende gericht, welke de profeet reeds vernomen heeft, komt weldra voor allen. Dan zal de ontsteltenis, die zij thans aan den profeet zien (v. 6), algemeen zijn. Langs alle knieën, zie VII 17. Zie, het komt, te weten het onheil door de mare aangekondigd.</note>!</verse>

<verse osisID="Ezek.21.8"> En het woord des Heeren geschiedde tot mij, zeggende:</verse>

<verse osisID="Ezek.21.9"> Menschenzoon, profeteer en zeg: Dit zegt de Heere God: Spreek: Een zwaard, een zwaard is gescherpt en geslepen!</verse>

<verse osisID="Ezek.21.10"> Om offers te slachten is het gescherpt, om te flikkeren is het geslepen! Gij, die den schep ter mijns zoons wegneemt, gij hebt elken boom geveld<note n="3104">Het woord is gericht tot het gescherpte zwaard, dat den schepten mijns zoons, het rijk van het volk Gods (vgl. Exod. IV 22), wegneemt, en elken hoorn, d.i. de geheele volksmenigte en alle rijken in het rond (Jer. XXV 9), geveld heeft. Dit is de vermoedelijke zin der Vulgaat. Het Hebr. schijnt niet zuiver van tekst en geeft geenen zin, die in den samenhang der rede past.</note>!</verse>

<verse osisID="Ezek.21.11"> En Ik heb het te scherpen gegeven, opdat men het neme in de hand<note n="3105">Vóór de strafoefening laat God het geduchte zwaard nog scherpen.</note>; het is gescherpt, dit zwaard, en het is geslepen, opdat het zij in de hand des dooders!</verse>

<verse osisID="Ezek.21.12"> Schrei en jammer, menschenzoon, want dit<note n="3106">Dit gescherpte moordtuig.</note> komt over mijn volk, dit over al de vorsten van Israël, die gevlucht waren; aan het zwaard zijn zij overgeleverd met mijn volk; daarom sla op de heup<note n="3107">Die gevlucht waren (vgl. Jer. XXXIX 4-6) staat niet in het Hebr. noch in de commentaar van den H. Hiëronymus. Sla op de heup van ontzetting en smart; vgl. Jer. XXXI 19.</note>!</verse>

<verse osisID="Ezek.21.13"> Want het is beproefd bevonden; en als het den schepter heeft omgekeerd, zal deze ook niet meer zijn, zegt de Heere God<note n="3108">Het zwaard in de hand van den koning der Chaldeën is beproefd bevonden om het reeds aangerichte bloedbad; het zal nu zijne verdervende kracht toonen door den schepter van Juda om te keeren en in Sedecias aan het rijk een einde te maken. In het Hebr. staan dezelfde duistere woorden als in v. 10b.</note>.</verse>

<verse osisID="Ezek.21.14"> Gij dan, menschenzoon, profeteer en sla hand tegen hand<note n="3109">Van verbazing en smart.</note>; en verdubbele zich het zwaard, en verdriedubbele zich het zwaard der verslagenen; het is het zwaard der groote slachting, dat hen doet verstommen</verse>

<verse osisID="Ezek.21.15"> en verdorren van harte en tal van slachtoffers maakt<note n="3110">Het zwaard moet zich verdriedubbelen om van alle zijden rondom Jerusalem te kunnen bliksemen en een vreeselijk bloedbad aan te richten, zoodat het zwaard der groote slachting (Hebr.) ‘hen omsingelt, opdat het hart versmelte’ enz.</note>. Aan al hunne poorten breng Ik verbijstering voor het zwaard, dat gescherpt is en geslepen om te bliksemen, aangegord is ter slachting.</verse>

<verse osisID="Ezek.21.16"> Scherp u, ga naar rechts of naar links, werwaarts uw aangezicht lust heeft<note n="3111">Het aangezicht beteekent, gelijk elders, den mond van het zwaard, zijne snede, den hier aan weerszijden gescherpten kant.</note>.</verse>

<verse osisID="Ezek.21.17"> Ja, ook Ik zal hand tegen hand slaan<note n="3112">Om den vijand aan te vuren.</note>, en Ik zal mijne verbolgenheid volvoeren; Ik, de Heer, heb gesproken!</verse>

<verse osisID="Ezek.21.18"> En het woord des Heeren geschiedde tot mij, zeggende<note n="3113">Eene nog duidelijker aankondiging der komst van Nabuchodonosor. De Ammonieten, de vroegere bondgenooten van Chaldea tegen Juda (IV Reg. XXIV 2), waren thans met Juda in opstand tegen Chaldea (vgl. Jer. XXVII 3). Te Jerusalem hoopte men, dat het ter wrake uitgetrokken leger der Chaldeën zich eerst tegen Ammon zou wenden, zoodat men in Jerusalem zich kon uitrusten en de hulp van Egypte inroepen. Tegen deze ijdele hoop profeteert Ezechiël (v. 19-24).</note>.</verse>

<verse osisID="Ezek.21.19"> En gij, menschenzoon, maak u twee wegen, waarlangs het zwaard des konings van Babylon kan komen; uit één land zullen beide uitgaan<note n="3114">Teeken u twee wegen, die van Babylon uitgaan en, zich splitsend, de eene naar Jerusalem de andere naar de hoofdstad van Ammon leiden.</note>; en met de hand zal hij het lot trekken, aan den ingang van den weg naar de stad zal hij het lot werpen<note n="3115">De koning van Babylon zal het lot werpen of door middel der wichelarij beslissen, welken der twee wegen hij moet volgen. Dit zal hij doen aan den ingang van den weg of ‘aan den tweesprong’ (v. 21), waar de ééne weg zich in tweeën splitst. In het Hebr. en de Septuag. schijnt hier sprake te zijn van eene hand, die de profeet, tot een wegwijzer aan den tweesprong, op zijne teekening moet (Hebr.) ‘uitsnijden’ of ‘ingriffelen’. Vgl. IV 1 volg.</note>.</verse>

<verse osisID="Ezek.21.20"> Maak eenen weg, waarlangs het zwaard kan komen, naar Rabbath der kinderen van Ammon<note n="3116">Zie Jer. XLIX noot 3.</note>, en naar Juda, naar het allersterkste Jerusalem.</verse>

<verse osisID="Ezek.21.21"> Want de koning van Babylon heeft zich gesteld<note n="3117">Een profetisch verleden: hij zal dit weldra doen.</note> aan den tweesprong, aan den ingang der twee wegen, wichelarij oefenend, de pijlen schuddend; hij heeft de afgoden ondervraagd, de ingewanden geraadpleegd<note n="3118">Door deze middelen pleegden de Chaldeën wichelarij. De te voren gemerkte pijlen schudde men in den pijlkoker, en de pijl, welken men er uittrok, bepaalde den weg, die moest worden ingeslagen. Voor de afgoden heeft het Hebr.: ‘de terafim’, d.i. de huisgoden (zie Gen. XXXI noot 5), die veelal gebruikt werden om de toekomst uit te vorschen; zie Judic. XVII 5; Os. III 4; Zach. X 2. Het raadplegen van de ingewanden, Hebr.: ‘delever’, der geofferde dieren was in de oudheid veel verbreid. God liet de bijgeloovige handeling der Chaldeën dienen tot voltrekking van zijn raadsbesluit over Jerusalem.</note>.</verse>

<verse osisID="Ezek.21.22"> In zijne rechterhand<note n="3119">Waarmede hij den beslissenden pijl uit den koker neemt.</note> heeft de wichelarij beslist voor Jerusalem, om er stormrammen op te richten, om den mond te openen ter slachting<note n="3120">Septuag.: ‘bij luid geschreeuw’. Zie verder IV 2.</note>, om de stem te verheffen bij krijgsgeschreeuw, om stormrammen op te richten tegen de poorten, om eenen wal op te werpen, om schansen te bouwen.</verse>

<verse osisID="Ezek.21.23"> En het zal zijn voor hunne oogen alsof hij vergeefs de godspraak raadpleegt en alsof hij de rust der sabbatten navolgt; hij echter, hij zal de ongerechtigheid indachtig zijn om te veroveren<note n="3121">De profeet wijst op de valsche gerustheid der Jerusalemmers, die niet kunnen gelooven, dat hunne stad het eerst zal belegerd en ingenomen worden. Het raadplegen der godspraak zal in hunne oogen niets zijn dan een ijdel spel. Dit is vermoedeliik de beteekenis der uitdrukking alsof hij de rust der sabbatten navolgt, welke in de Septuag. en in de Syr. vertaling ontbreekt. Volgens sommige nieuweren is de zin: in hunne oogen hebben zij nog weken en weken, alvorens de Chaldeën zullen komen. Het antwoord van den profeet luidt: de koning der Chaldeën zal door zijne geduchte wraak de ongerechtigheid, d.i. de trouweloosheid van Sedecias, (Hebr.) ‘indachtig maken’.</note>.</verse> 


<verse osisID="Ezek.21.24"> Daarom zegt dit de Heere God: Omdat gijlieden uwe ongerechtigheid indachtig zijt en uwe trouweloosheden openbaar maakt en uwe zonden aan den dag zijn gekomen bij al uwe gedachten, daarom, zeg Ik, omdat gij ze indachtig zijt, zult gij met de hand gegrepen worden<note n="3122">Voor indachtig zijt heeft ook hier het Hebr., naar de vertaling van den H. Hiëronymus, beide malen ‘indachtig maakt’; verder in plaats van bij al uwe gedachten Hebr.: ‘door al uwe daden’ van weerspannigheid. De zin is derhalve: Omdat gij openlijk en aanhoudend ontrouw pleegt en allerlei misdaden van oproerigheid bedrijft en aldus geheel uwe schuld aan den dag brengt, zult gij met de hand, d.i. door vijandelijk geweld, gegrepen worden.</note>.</verse>

<verse osisID="Ezek.21.25"> Gij echter, gij, onheilige, goddelooze vorst van Israël, wiens dag gekomen is, ten tijde der ongerechtigheid voorbeschikt<note n="3123">Het woord is gericht tot den meineedigen Sedecias, den onheiligen vorst, die om zijne goddeloosheid door God verworpen was en vervallen van de heilige waardigheid van koning over het Rijk des Heeren (zie I Par. XXVIII 5; XXIX 23). Zijn dag, de wraakdag over hem, is gekomen en is door God voorbeschikt ten tijde der ongerechtigheid, d.i. toen hij zijnen eed van trouw aan den koning van Babel had geschonden. Naar het Hebr. waarschijnlijk: ‘wiens dag gekomen is ten tijde van het laatste misdrijf’, dat met den ondergang des rijks zou gestraft worden.</note>!</verse>

<verse osisID="Ezek.21.26"> Dit zegt de Heere God: Doe weg den diadeem, neem af de kroon! Is zij het niet, die den nederige verheven en den hooge vernederd heeft<note n="3124">De diadeem en de kroon, de teekenen der koninklijke waardigheid, moet Sedecias weldra verliezen. De reden hiervan is uitgedrukt in de vraag: Is zij (de kroon of de kroondrager) het niet enz.; die vraag toch doelt, naar den H. Hiëronymus, op het misbruik, dat de kroon van hare macht gemaakt had; want dengene, die vernederd moest worden, heeft zij verheven, en dengene, die waardig was verheven te worden, heeft zij vernederd. Doch het Hebr. heeft: ‘dit is dit niet’; m.a.w. dit, wat de kroon beteekent, het koningschap, zal niet langer zijn wat het tot dusver geweest is; ‘het nederige moet verheven en het hooge vernederd worden’, d.w.z. het trotsche koningschap van Juda (vgl. XIX 2, 3, 6) moet vernietigd, doch het nederige, te weten het nederige Rijk van den Messias (vgl. XVII 22), zal verheven worden. Op dit Rijk toch wordt naar v. 27 gedoeld. Vgl. Is. XI 1.</note>?</verse>

<verse osisID="Ezek.21.27"> Tot ongerechtigheid, ongerechtigheid, ongerechtigheid zal Ik haar maken; en dit is niet geworden, totdat hij komt, wien het recht toebehoort; en aan hem zal Ik het geven<note n="3125">Tot ongerechtigheid (Hebr. driemaal: ‘tot ommekeer’) zal God haar, d.i. de kroon, maken, m.a.w. God zal hare ongerechtigheid en trouweloosheid aan den dag brengen door den val van Sedecias; en dit, wat de kroon beteekent, het rijk en het koningschap van Juda, (Hebr.) ‘tot niet wordt het’. Hetzelfde drukt de Vulgaat uit in het profetisch verleden: is niet geworden, d.w.z. het zal niet meer worden hersteld, totdat hij komt, wien het recht op den troon van David, volgens de aloude profetieën (zie Gen. XLIX 10 met noot 15; II Reg. VII 14 volg., Is. XI 4; Jer. XXIII 5; XXXIII 15; Ps. II, LXXI, CIX enz.), toebehoort; en aan hem, den Messias, zal Ik den troon van David, zijnen vader (Luc. I 32), geven. Duidelijker heeft de Septuag.: ‘wee over haar (de kroon)! Zoodanig zal zij zijn, totdat degene komt, wien het toebehoort’ enz. De profeet voorspelt, dat na Sedecias niemand uit het geslacht van David op zijnen troon zal zetelen, totdat de Christus, de zoon van David, komen zal om over het Rijk Gods in geestelijken zin te gebieden.</note>.</verse> 


<verse osisID="Ezek.21.28"> En gij, menschenzoon, profeteer en zeg: Dit zegt de Heere God aangaande de kinderen van Ammon en aangaande hunnen smaad<note n="3126">Aangaande den smaad, dien Ammon Juda heeft aangedaan; vgl. Soph. II 8. Zie verder XXV 3 volg.</note>; en zeg: Zwaard, zwaard, ontbloot om te dooden, gewet om te moorden en te bliksemen<note n="3127">Het woord is gericht tot het zwaard van Ammon, dat ontbloot en gewet was tegen de Chaldeën; zie v. 30 en vgl. v. 9 en 10.</note>,</verse>

<verse osisID="Ezek.21.29"> terwijl men voor u ijdele dingen ziet en leugens voorspelt: dat men u zal leggen op de halzen der gewonde goddeloozen, wier dag gekomen is, ten tijde der ongerechtigheid voorbeschikt<note n="3128">Naar de Ammonietische waarzeggers was het zwaard van Ammon bestemd om Gods strafgericht te voltrekken aan de goddelooze Chaldeën. Zie verder noot 26 ook voor het Hebr.</note>!</verse>

<verse osisID="Ezek.21.30"> Keer terug in uwe scheede! In het oord, waar gij geschapen zijt, in het land uwer geboorte zal Ik u richten<note n="3129">In het Hebr. is het woord tot Ammon gericht: ‘Steek het (zwaard) weder in zijne scheede’! Want Ammon zal niet ten krijg uittrekken, doch in zijn eigen land Gods strafgericht ondergaan.</note>.</verse>

<verse osisID="Ezek.21.31"> En Ik zal over u mijne verbolgenheid uitstorten, met het vuur mijner gramschap zal Ik blazen op u en u overgeven in de handen van onzinnige menschen<note n="3130">Septuag.: ‘van barbaren’.</note> en van hen, die verderf smeden.</verse>

<verse osisID="Ezek.21.32"> Het vuur zult gij tot spijs zijn, uw bloed zal zijn in het midden des lands<note n="3131">In uw eigen land zal uw bloed vergoten worden; en dit zal in het midden des lands bedekt zijn en niet op den blooten grond om wraak ten hemel roepen; zie XXIV 7.</note>, aan de vergetelheid zult gij worden prijsgegeven; want Ik, de Heer, heb gesproken!</verse>

</chapter>


<chapter osisID="Ezek.22"> 
 

<title>Hoofdstuk XXII.</title>
<p>Jerusalem's schuld: opsomming der zonden (v. 1-13), straf en herstelling (v. 14-16). Loutering van Israël in het belegerde Jerusalem (v. 17-22); algemeenheid van het zedenbederf (v. 23-31).</p>


<verse osisID="Ezek.22.1"> En het woord des Heeren geschiedde tot mij, zeggende<note n="3132">Nogmaals wordt de aanklacht tegen Jerusalem herhaald ter rechtvaardiging van het aanstaande gericht.</note>:</verse>

<verse osisID="Ezek.22.2"> En gij, menschenzoon, richt gij niet, richt gij niet de stad des bloeds<note n="3133">Zie XX 4. De stad des bloeds, d.i. die zooveel onschuldig bloed heeft vergoten; zie XXIV 6, 9; vgl. Nah. III 1.</note>?</verse>

<verse osisID="Ezek.22.3"> Maak haar dan al hare gruweldaden bekend en zeg: Dit zegt de Heere God: O stad, bloed vergietend in haar midden, opdat haar tijd<note n="3134">De tijd van Gods wraakgericht.</note> kome; en die tegen haar zelve afgoden gemaakt heeft ter harer verontreiniging!</verse>

<verse osisID="Ezek.22.4"> Door uw bloed, dat door u vergoten is, zijt gij schuldig geworden; en met uwe afgoden, die gij gemaakt hebt, zijt gij verontreinigd; en gij hebt uwe dagen doen naderen en den tijd uwer jaren doen komen<note n="3135">De dagen van uw einde, waarop uwe jaren voltallig zullen zijn. Want de val van Jerusalem was aanstaande.</note>; daarom gaf Ik u ten smaad aan de heidenen en ten spot aan al de landen.</verse>

<verse osisID="Ezek.22.5"> Die nabij en die verre van u zijn, zullen jubelen over u, o onreine, beruchte, groote door ondergang<note n="3136">Hebr.: ‘gij, bezoedelde van naam (wier vroeger eervolle naam - zie XVI 14 - onder de heidenen is geschandvlekt) en machtige in oproerigheid!’</note>!</verse>

<verse osisID="Ezek.22.6"> Zie, de vorsten van Israël, ieder naar zijnen arm<note n="3137">d.i. Zooveel ieder van hen vermocht. Zie v. 27.</note>, waren in u om bloed te vergieten!</verse>

<verse osisID="Ezek.22.7"> Vader en moeder heeft men smadelijk bejegend in u, den aankomeling heeft men verdrukt in uw midden, aan wees en weduwe heeft men leed gedaan bij u.</verse>

<verse osisID="Ezek.22.8"> Mijne heiligdommen<note n="3138">Alles wat voor God heilig was, den tempel, de offers enz.; zie v. 26.</note> hebt gij veracht, en mijne sabbatten hebt gij geschonden.</verse> 


<verse osisID="Ezek.22.9"> Lasteraars waren er in u om bloed te vergieten; en op de bergen heeft men gegeten in u<note n="3139">Zie XVIII 6.</note>, gruweldaad heeft men bedreven in uw midden.</verse>

<verse osisID="Ezek.22.10"> De schaamte des vaders heeft men ontbloot in u<note n="3140">Door bloedschande te plegen met zijne stiefmoeder; zie Lev. XVIII 7, 8; vgl. I Cor. V 1. Zie voor het volgende XVIII 6 en vgl. Lev. XVIII 19.</note>, de door maandstonden onreine heeft men misbruikt in u.</verse>

<verse osisID="Ezek.22.11"> En een ieder heeft met de huisvrouw zijns naasten gruwel bedreven<note n="3141">Door overspel.</note>; en de schoonvader heeft zijne schoondochter snoodelijk onteerd; de broeder heeft zijne zuster, de dochter zijns vaders<note n="3142">Zijne halve zuster. Vgl. Lev. XVIII 9; Het telkens herhaalde in u heeft bijzonderen nadruk: dat deed men in de heilige stad Gods.</note>, verkracht in u.</verse>

<verse osisID="Ezek.22.12"> Geschenken heeft men aangenomen bij u om bloed te vergieten<note n="3143">Rechters lieten zich door geschenken omkoopen om een onrechtvaardig doodvonnis te vellen. Zie verder XVIII 8, 13, 17.</note>; woeker en overmaat hebt gij genomen; en uit geldzucht verdruktet gij uwe naasten; en Mij hebt gij vergeten, zegt de Heere God.</verse>

<verse osisID="Ezek.22.13"> Zie, Ik heb mijne handen samengeslagen<note n="3144">Van verontwaardiging.</note> over uw vuil gewin, dat gij gemaakt hebt, en over het bloed, dat vergoten is in uw midden.</verse>

<verse osisID="Ezek.22.14"> Zal uw hart bestand zijn of zullen uwe handen sterk blijven op de dagen, welke Ik bereiden zal aan u? Ik, de Heer, heb gesproken, en Ik zal het doen.</verse>

<verse osisID="Ezek.22.15"> En Ik zal u verstrooien onder de volken en u wannen over de landen en uwe onreinheid doen verdwijnen van u.</verse>

<verse osisID="Ezek.22.16"> En Ik zal u ten eigendom nemen voor het aangezicht der volken<note n="3145">Het door de ballingschap gereinigde volk (vgl. Is. IV 4) zal als voorheen Gods eigendom zijn. Vgl. Exod. XIX 5.</note>; en gij zult weten, dat Ik de Heer ben.</verse>

<verse osisID="Ezek.22.17"> En het woord des Heeren geschiedde tot mij, zeggende:</verse>

<verse osisID="Ezek.22.18"> Menschenzoon, het huis van Israël is Mij geworden tot schuim, zij allen zijn koper en tin en ijzer en lood in het midden van den smeltoven, schuim van zilver zijn zij geworden<note n="3146">Israël, voorheen louter zilver, is schuim geworden, dat grootendeels bestaat uit onedele bestanddeelen, uit koper en tin enz. Zie Is. I 22.</note>.</verse>

<verse osisID="Ezek.22.19"> Daarom zegt dit de Heere God: Omdat gij allen geworden zijt tot schuim, daarom, zie, Ik zal u verzamelen in het midden van Jerusalem,</verse>

<verse osisID="Ezek.22.20"> gelijk men zilver en koper en tin en ijzer en lood verzamelt in het midden van den smeltoven, opdat Ik daaronder vuur ontsteke om te smelten; alzoo zal Ik u verzamelen in mijnen toorn en in mijne gramschap, en Ik zal rusten en u smelten<note n="3147">Jerusalem zal de smeltoven zijn, het Chaldeeuwsche leger het vuur om het schuim te louteren. Vgl. XI 7; XXIV 3. In plaats van Ik zal rusten, d.i. mijnen toorn aan u stillen, heeft het Hebr.: ‘en Ik zal u (in den smeltoven) leggen’ enz.</note>.</verse>

<verse osisID="Ezek.22.21"> En Ik zal u verzamelen en u ontsteken<note n="3148">Hebr.: ‘en op u blazen’.</note> met het vuur mijns toorns, en gij zult gesmolten worden in haar midden.</verse>

<verse osisID="Ezek.22.22"> Gelijk zilver gesmolten wordt in het midden des ovens, alzoo zult gij zijn in haar midden; en gij zult weten, dat Ik de Heer ben, wanneer Ik mijne verbolgenheid uitstort over u.</verse>

<verse osisID="Ezek.22.23"> En het woord des Heeren geschiedde tot mij, zeggende:</verse>

<verse osisID="Ezek.22.24"> Menschenzoon, zeg tot haar<note n="3149">Tot de stad Jerusalem. Hier volgt eene nadere verklaring van ‘het schuim’ (v. 18 volg.). Dit beteekent het volk, dat in al zijne standen diep bedorven was (v. 24-31).</note>: Gij zijt het land, dat onrein is en niet is beregend ten dage des toorns<note n="3150">Jerusalem is als een land, dat door zijne zonden onrein en daarom door God gevloekt en niet beregend was.</note>!</verse>

<verse osisID="Ezek.22.25"> Een rot van profeten is in haar midden; als een leeuw, brullend en buit roovend, hebben zij zielen verslonden, schatten en kostbaarheden genomen, hare weduwen vermenigvuldigd in haar midden<note n="3151">Over de valsche profeten is nog eens sprake in v. 28. Naar de Septuag. vermeldt de profeet op de eerste plaats ‘de vorsten’, die in haar midden, roofden, plunderden en moordden.</note>.</verse>

<verse osisID="Ezek.22.26"> Hare priesters<note n="3152">De handhavers der Wet. Zie Mal. II 5-7.</note> hebben mijne wet veracht en mijne heiligdommen<note n="3153">Zie noot 7.</note> onteerd; tusschen het heilige en het onheilige maakten zij geen onderscheid, en tusschen het onreine en het reine kenden zij geen verschil<note n="3154">Zie Lev. X 10 en vgl. Ez. XLIV 23.</note>; en van mijne sabbatten wendden zij hunne oogen af<note n="3155">Zij sloten hunne oogen voor het schenden van den sabbat.</note>; en Ik werd ontheiligd in hun midden.</verse>

<verse osisID="Ezek.22.27"> Hare oversten in haar midden zijn als buit roovende wolven, om bloed te vergieten en zielen te verderven en uit geldzucht gewin na te jagen<note n="3156">Hare oversten zijn de rechters enz. Zie v. 12.</note>.</verse>

<verse osisID="Ezek.22.28"> Hare profeten echter pleisterden hen zonder bijmenging, daar zij ijdele dingen zagen en logen aan hen voorspelden, zeggende: Dit zegt de Heere God; hoewel de Heer niet gesproken had<note n="3157">Zie op XIII 6, 7, 10.</note>.</verse>

<verse osisID="Ezek.22.29"> Het volk des lands<note n="3158">De lagere volksklassen, die het voorbeeld der hoogere standen volgden. Zie op v. 7 en vgl. XVIII 12.</note> oefende verdrukking en roofde gewelddadig; den behoeftige en arme mishandelden zij, en den aankomeling verdrukten zij met geweld, wederrechtelijk.</verse>

<verse osisID="Ezek.22.30"> En Ik zocht onder hen naar eenen man, die eenen muur zou oprichten en zich tegen Mij zou stellen voor het land, opdat Ik het niet verdelge; en Ik vond er geenen<note n="3159">Niemand was er onder hen, die door zijne gerechtigheid en zijne voorbede eenen muur oprichtte tusschen den vergramden God en het zondige volk om Gods wraak tegen te houden; vgl. XIII 5. Jeremias, Baruch enz. behoorden niet tot de zondige stad, welke de profeet op het oog heeft (onder hen). Doch ook zij konden het naderende gericht niet meer afwenden; zie XIV 13 volg. en vgl. Jer. XV 1.</note>.</verse>

<verse osisID="Ezek.22.31"> En Ik heb over hen mijne verbolgenheid uitgestort, door het vuur mijner gramschap heb Ik hen verteerd; hunnen wandel heb Ik op hun hoofd vergolden, zegt de Heere God<note n="3160">De werkwoorden staan in het profetisch verleden en betreffen de naaste toekomst. Zie IX 10.</note>.</verse>

</chapter>


<chapter osisID="Ezek.23"> 
 

<title>Hoofdstuk XXIII.</title>
<p>De overspelige zusters Samaria-Oölla en Jerusalem-Oöliba. Inleiding (v. 1-4); overspel van Oölla en hare straf (v. 5-10); overspel van Oöliba (v. 11-21) en hare straf (v. 22-35); aanklacht en veroordeeling van beiden (v. 36-49).</p>


<verse osisID="Ezek.23.1"> En het woord des Heeren geschiedde tot mij, zeggende:</verse>

<verse osisID="Ezek.23.2"> Menschenzoon, twee vrouwen waren de dochters van ééne moeder<note n="3161">De twee rijken, Israël en Juda, worden voorgesteld als twee zusters, gelijk XVI 45 volg., de dochters van ééne moeder, want oorspronkelijk waren zij één volk en één rijk. Het geheele hoofdstuk herinnert aan Jer. III, waar dezelfde vergelijking tusschen de beide zusters met dezelfde uitkomst gemaakt wordt. Alleen wordt hier het gekozen beeld strenger vastgehouden en, evenals in hoofdst. XVI, meer in bijzonderheden uitgewerkt.</note>.</verse>

<verse osisID="Ezek.23.3"> En zij hoereerden in Egypte, in hare jeugd hoereerden zij; aldaar werd haar boezem ontuchtig betast en werden de borsten harer huwbaarheid week gemaakt<note n="3162">Israël-Juda was tijdens zijn verblijf in Egypte in zijne jeugd (zie XVI 7 en vgl. Jer. II 2) en bedreef toen reeds afgoderij; zie XX 8 en vgl. Jer. III 25.</note>.</verse>

<verse osisID="Ezek.23.4"> Hare namen nu waren Oölla, de grootere, en Oöliba, hare kleinere zuster; en Ik nam haar tot Mij, en zij baarden zonen en dochters. Hare namen dan waren: Samaria is Oölla, en Jerusalem Oöliba<note n="3163">Oölla beteekent ‘haar tent’. Zoo heet Samaria, omdat zij zich een eigen tent of heiligdom gesticht had, in plaats van zich te houden aan Jehova's tempel in Jerusalem, op welken laatsten gedoeld wordt in Oöliba, d.i. ‘mijne tent (is) in haar’. Zoo heet Jerusalem, omdat God zijnen tempel aldaar gevestigd had. De grootere, zie XVI 46. Ik nam haar enz., zie XVI 8. Zij baarden enz. beteekent de vermenigvuldiging des volks.</note>.</verse>

<verse osisID="Ezek.23.5"> Oölla dan hoereerde tegen Mij<note n="3164">Tegen of buiten Mij, d.i. met verzaking van de aan Mij verschuldigde trouw; het Hebr. heeft: ‘onder Mij’, d.i. hoewel zij mijne vrouw was; zie XVI 32. Het Tienstammenrijk sloot herhaaldelijk met Assyrië staatkundige verbintenissen en volgde de Assyrische afgoderij in vele opzichten na; dit bedoelt de profeet door zijne beeldspraak in v. 5-7. Zie Os. V 13; VIII 9; XII 1 en vgl. IV Reg. XV 19.</note>, en zij werd dol verliefd op hare minnaars, op de Assyriërs, die tot haar kwamen,</verse>

<verse osisID="Ezek.23.6"> gekleed in donkerblauw<note n="3165">In plaats van het duistere propinquantes vertalen anderen het Hebr. door ‘krijgslieden’ of, met eene geringe tekstwijziging, ‘hooggeplaatsten’. Voor donkerblauw heeft het Hebr. ‘tekalet’, d.i. violet purper, dat de Assyrische grooten droegen. Het komt onder dezen naam ook voor op de Assyrische opschriften. Zie voor het volgende vorsten en overheden Jer. LI noot 16.</note>, vorsten en overheden, begeerlijke jongelingen, altemaal ruiters, rijdende op paarden.</verse> 


<verse osisID="Ezek.23.7"> En zij schonk hare hoererijen aan hen, uitgelezenen, zonen der Assyriërs altemaal; en met allen op wie zij dol verliefd was, met hunne onreinheden<note n="3166">Hebr.: ‘met al hunne drekgoden’.</note> verontreinigde zij zich.</verse>

<verse osisID="Ezek.23.8"> Bovendien ook hare hoererijen, die zij in Egypte gepleegd had, liet zij niet na<note n="3167">Ook met Egypte sloot Israël verbonden en volgde deszelfs afgoderij na; zie Os. VII 11; XII 1; IV Reg. XVII 4. De aanbidding der kalveren te Dan en te Bethel was eene navolging en voortzetting van den Egyptischen stierendienst, dien Israël reeds in zijne eerste jeugd gepleegd had; zie noot 2.</note>; want ook dezen<note n="3168">Het meervoud dezen ziet terug op den Hebr. naam van Egypte, ‘Mizraïm’, een dualis. Zie verdel v. 3.</note> hadden bij haar geslapen in hare jeugd, ook dezen hadden de borsten harer huwbaarheid week gemaakt en hunne hoererij over haar uitgestort.</verse>

<verse osisID="Ezek.23.9"> Daarom gaf Ik haar over in de handen harer minnaars, in de handen der zonen van Assur, op wier ontuchtigen omgang zij dol verliefd was.</verse>

<verse osisID="Ezek.23.10"> Dezen ontblootten hare schaamte, hare zonen en hare dochters namen zij weg, en haar doodden zij met het zwaard<note n="3169">De gewone straf der overspeelsters; zie XVI 37 volg. Het Tienstammenrijk werd door Assur vernietigd, de bevolking in Assyrië verspreid. Zie IV Reg. XVII.</note>; en het werden beruchte vrouwen<note n="3170">Hebr.: ‘en zij (Oölla) werd een naam (d.i. ten voorbeeld) voor de vrouwen’, d.i. voor de overige steden en rijken (zie v. 48), want gerichten enz.</note>, en gerichten heeft men aan haar voltrokken.</verse>

<verse osisID="Ezek.23.11"> En toen hare zuster Oöliba dat gezien had, werd zij van wellustigheid nog doldriftiger dan zij<note n="3171">Zie dezelfde aanklacht tegen Juda Jer. III 8-11 en Ez. XVI 47, 51.</note>; en hare hoererij, erger dan de hoererij harer zuster,</verse>

<verse osisID="Ezek.23.12"> schonk zij schaamteloos aan de zonen der Assyriërs, aan landvoogden en overheden, die tot haar kwamen, gekleed in veelkleurige kleedij, aan ruiters, die te paard reden, en aan jongelingen, allen van uitnemende schoonheid<note n="3172">Vgl. v. 5, 6. De profeet bedoelt de verbintenissen van het rijk Juda met de Assyriërs; zie IV Reg. XVI 7 en vgl. Is. VII 4 volg.</note>.</verse> 


<verse osisID="Ezek.23.13"> En Ik zag, dat beider eenerlei weg was verontreinigd<note n="3173">Hebr.: ‘En Ik zag, dat zij verontreinigd was; eenerlei was beider weg’.</note>.</verse>

<verse osisID="Ezek.23.14"> En zij dreef hare hoererijen nog verder<note n="3174">Juda's verkeer met de Chaldeën v. 14-18; vgl. XVI 29. De profeet beschrijft de aanleiding hiertoe overeenkomstig de gekozen beeldspraak. Oöliba liet zich bekoren door de beeltenissen van Chaldeeuwsche krijgsvorsten, welke men in Juda in navolging van Chaldea op de muren der paleizen geschilderd had; zij verlangde met die krijgshaftige mannen in aanraking te komen. Zie Is. XXXIX het verhaal der eerste kennismaking van Juda met de Babyloniërs.</note>; want toen zij geschilderde mannen op den muur zag, de beeltenissen der Chaldeën, in kleuren gemaald,</verse>

<verse osisID="Ezek.23.15"> en gegord met gordels om de lendenen en met gekleurde wrongen<note n="3175">Volgens de nieuweren in het Hebr.: ‘met omzwachtelde mutsen’, zie Exod. XXVIII 37 volg.</note> op hunne hoofden, hebbende allen de gedaante van krijgsoversten, de gelijkenis der zonen van Babylon en van het land der Chaldeën, van waar zij afkomstig waren,</verse>

<verse osisID="Ezek.23.16"> werd zij dol verliefd op hen door de begeerlijkheid harer oogen; en zij zond boden tot hen naar Chaldea.</verse>

<verse osisID="Ezek.23.17"> En toen de zonen van Babylon tot haar gekomen waren om te liggen aan haren boezem<note n="3176">Hebr.: ‘gekomen waren tot hare liefdesponde’.</note>, verontreinigden zij haar met hunne hoererijen; en zij verontreinigde zich met hen, en hare ziel werd verzadigd van hen<note n="3177">De vriendschap met Chaldea was niet van langen duur. Juda ondervond weldra de bittere gevolgen daarvan en werd verzadigd, Hebr.: ‘afkeerig’, van hen. Zie IV Reg. XXIV 1.</note>.</verse>

<verse osisID="Ezek.23.18"> Ook openlijk heeft zij hare hoererijen gepleegd, ontbloot heeft zij hare schaamte; en mijne ziel wendde zich van haar af<note n="3178">God gaf Juda prijs aan de vijanden; zie IV Reg. XXIV 2.</note>, gelijk mijne ziel zich had afgewend van hare zuster.</verse>

<verse osisID="Ezek.23.19"> Zij toch vermenigvuldigde hare hoererijen, gedachtig de dagen harer jeugd, toen zij hoereerde in het land Egypte<note n="3179">Door de Chaldeën in het nauw gebracht, wendde Juda zich tot Egypte en volgde Egypte's afgoderij na, gelijk zij gedaan had in de dagen harer jeugd (zie v. 3, 8). Zie XVII 7 volg. en vgl. Jer. II 18, 36, 37 voor het verbond met Egypte. Uit IV Reg. XXIV 7 en Jer. XXXVII 4, 6-9 blijkt, hoe heilloos dit verbond voor Juda was; vgl. Ez. XXX 21.</note>.</verse> 


<verse osisID="Ezek.23.20"> En van wellustigheid werd zij dol verliefd op den bijslaap van degenen, wier vleesch is als het vleesch van ezels, en wier uitstorting is als de uitstorting van hengsten<note n="3180">Het vleesch is het schaamdeel. Zie XIV 26. Vgl. Jer. V 8.</note>.</verse>

<verse osisID="Ezek.23.21"> En gij hebt den gruwel uwer jeugd weder opgezocht, toen in Egypte uw boezem ontuchtig werd betast en de borsten uwer huwbaarheid werden week gemaakt<note n="3181">Zie v. 3.</note>.</verse>

<verse osisID="Ezek.23.22"> Daarom, Oöliba, dit zegt de Heere God: Zie, Ik zal tegen u verwekken al uwe minnaars, van wie uwe ziel verzadigd is<note n="3182">Zie v. 17.</note>; en Ik zal hen tegen u verzamelen in het rond,</verse>

<verse osisID="Ezek.23.23"> de zonen van Babylon en al de Chaldeën, de edelen en de overheden en de vorsten, al de zonen der Assyriërs, jongelingen van uitnemende schoonheid, landvoogden en overheden altemaal, vorsten van vorsten en vermaarde berijders van paarden<note n="3183">Zie v. 6, 12 en 15. Degenen, met wie zij gezondigd had, zullen Gods wraakgericht aan naar voltrekken. In plaats van de edelen en de overheden en de vorsten hebben de oude vertalingen eigennamen van volksstammen, die met de Chaldeën tegen Juda zullen opkomen. In het Hebr. worden genoemd: ‘Pekôd (zie Jer. L noot 19) en Sjoa en Koa’, twee aan Babylonië grenzende volksstammen, die ook in de Assyrische opschriften te zamen vermeld worden. De zonen der Assyriërs, toen aan Chaldea onderworpen, worden afzonderlijk vermeld om v. 12. Zie verder noot 5.</note>.</verse>

<verse osisID="Ezek.23.24"> En zij zullen tegen u komen, uitgerust met wagen en rad, eene menigte van volkeren; met harnas en schild en helm zullen zij tegen u gewapend staan in het rond; en Ik zal voor hun aangezicht het gericht stellen, en zij zullen u richten naar hunne rechten<note n="3184">God zal hun het gericht in handen geven; en dezen zullen haar richten naar hunne onmeedoogende rechten of gewoonten.</note>.</verse>

<verse osisID="Ezek.23.25"> En Ik zal mijne ijverzucht<note n="3185">Als de beleedigde echtgenoot.</note> toonen aan u, die zij aan u ten uitvoer zullen leggen met woede; uwen neus en uwe ooren zullen zij afsnijden<note n="3186">d.i. U gruwzaam mishandelen en allerlaagst vernederen. Volgens sommigen was deze verminking in Chaldea (zeker in Egypte, naar Diodorus Sic. I 78) de straf der overspeelsters.</note>; en wat er overblijft, zal door het zwaard vallen; zij zul- len uwe zonen en uwe dochters wegnemen, en het laatste van u zal verteerd worden door het vuur<note n="3187">Wat er overblijft, nadat de vijanden hunne eerste woede aan u gekoeld hebben, zal deels door het zwaard omkomen, deels in ballingschap gezonden worden. Het laatste overschot zal door het vuur verteerd worden in de straten der stad.</note>.</verse>

<verse osisID="Ezek.23.26"> En zij zullen u ontblooten van uwe kleederen en wegnemen uwe pronksieraden<note n="3188">Zie XVI 39.</note>.</verse>

<verse osisID="Ezek.23.27"> En Ik zal uwen gruwel van u doen ophouden, en uwe hoererij van het land Egypte af<note n="3189">Die van Israël's verblijf in Egypte af begonnen was; zie v. 8 en vgl. voor hetgeen volgt XVIII 6.</note>; en gij zult uwe oogen niet meer opslaan naar hen en aan Egypte niet meer denken.</verse>

<verse osisID="Ezek.23.28"> Want dit zegt de Heere God: Zie, Ik zal u overgeven in de handen dergenen, die gij haat, in de handen dergenen, van wie uwe ziel verzadigd is<note n="3190">Zie v. 22.</note>.</verse>

<verse osisID="Ezek.23.29"> En zij zullen met u handelen uit haat en wegnemen al uwen arbeid<note n="3191">Al wat gij door uwen arbeid verdiend hebt.</note> en u achterlaten naakt en vol schande; dan zal openbaar worden de schande uwer hoererijen, uwe gruweldaad en uw hoereeren.</verse>

<verse osisID="Ezek.23.30"> Dit hebben zij gedaan aan u<note n="3192">Een profetisch verleden.</note>, omdat gij de heidenen hebt nagehoereerd, onder wie gij u verontreinigd hebt met hunne afgoden.</verse>

<verse osisID="Ezek.23.31"> Op den weg uwer zuster hebt gij gewandeld, ook zal Ik haren beker geven in uwe hand<note n="3193">Op den weg enz., zie v. 13. Haren beker, d.i. hare straf; zie Is. LI 17 en Jer. XXV 15 volg.</note>.</verse>

<verse osisID="Ezek.23.32"> Dit zegt de Heere God: Den beker uwer zuster zult gij drinken, die diep en wijd is<note n="3194">Om de vele onheilen, die hij bevat.</note> - gij zult zijn tot spot en tot schimp<note n="3195">In uwe dronkenschap.</note> - die zeer veel kan bevatten<note n="3196">Het vrouwelijke quae ziet terug op calix, beker, in het Hebr. een vrouwelijk woord.</note>.</verse>

<verse osisID="Ezek.23.33"> Van dronkenschap en pijn zult gij vol worden<note n="3197">Van pijn, want de inhoud van den beker zijn allerlei straffen.</note>, van den beker van weedom en verdriet, van den beker uwer zuster Samaria.</verse>

<verse osisID="Ezek.23.34"> En gij zult hem drinken en ledigen tot den droesem toe, en de scherven er van zult gij verslinden en uwe borsten openrijten<note n="3198">De dronken vrouw bijt van razernij den geledigden beker stuk, slaat de tanden in de scherven, alsof zij die wil verslinden, en rijt zich daarmede de zondige borsten open. Een schrikwekkend beeld van de ijselijke straffen, welke Juda van de Chaldeën zou ondergaan.</note>; want Ik heb gesproken, zegt de Heere God.</verse>

<verse osisID="Ezek.23.35"> Daarom zegt dit de Heere God: Omdat gij Mij vergeten en Mij weggeworpen hebt achter uwen rug, draag ook gij uwen gruwel en uwe hoererijen<note n="3199">Zie XVI 52, 58.</note>.</verse>

<verse osisID="Ezek.23.36"> En de Heer sprak tot mij zeggende: Menschenzoon, zult gij niet Oölla en Oöliba richten, en hare gruweldaden aan haar bekend maken<note n="3200">Een nieuwe aanhef; vgl. XX 4; XXII 2. De gruwelen van Israël en Juda worden in het kort samengevat om de zware straf te rechtvaardigen.</note>?</verse>

<verse osisID="Ezek.23.37"> Want zij hebben overspel bedreven, en er is bloed in hare handen, en met hare afgoden hebben zij gehoereerd; daarenboven hebben zij ook hare kinderen, die zij Mij gebaard hadden, aan hen geofferd ter verslinding<note n="3201">Zie XVI 20; XX 31. Het bloed harer kinderen.</note>.</verse>

<verse osisID="Ezek.23.38"> Doch ook dit hebben zij Mij gedaan: Ontwijd hebben zij mijn heiligdom op denzelfden dag, en mijne sabbatten hebben zij geschonden.</verse>

<verse osisID="Ezek.23.39"> En als zij hunne kinderen aan hunne afgoden slachtofferden en mijn heiligdom binnentraden op denzelfden dag om het te ontwijden, hebben zij ook dit gedaan in het midden van mijn huis<note n="3202">Duidelijker naar het Hebr.: ‘En als zij hunne kinderen aan hunne drekgoden geslacht hadden, kwamen zij op denzelfden dag in mijn heiligdom, om dat te ontwijden; en zie, alzoo hebben zij gedaan’ enz. - Het ontwijden van den tempel bestond daarin, dat zij dien betraden (als om Jehova te tarten) op denzelfden dag, en nog wel op een sabbat, waarop zij zich in het dal Hinnom verontreinigd hadden door het kinderoffer aan den Moloch.</note>.</verse>

<verse osisID="Ezek.23.40"> Zij hebben gezonden tot mannen, die van verre moesten komen, tot wie zij eenen bode gezonden hadden; en zie, dezen zijn dan gekomen; en gij hadt u voor hen gebaad en uwe oogen met spiesglans bestreken en u opgesierd met vrouwentooi<note n="3203">De profeet bedoelt het heulen met heidensche volken; zie Jer. IV 30 dezelfde beeldspraak. Zij, de twee zusters, hebben gezonden enz.; en gij hadt u, in het enkelvoud, te weten Juda.</note>.</verse> 


<verse osisID="Ezek.23.41"> Gij waart gezeten op een allerschoonst rustbed, en eene tafel stond aangericht voor u; mijn reukwerk en mijne zalf hadt gij daarop geplaatst<note n="3204">De afgezanten dier heidensche volken werden feestelijk onthaald, en daarbij werd mijn reukwerk gebezigd, dat voor mijnen eeredienst bestemd was en eene gave was mijner goedheid; zie XVI 18 en vel. Exod. XXX 34-38.</note>.</verse>

<verse osisID="Ezek.23.42"> En het gejoel eener uitgelaten menigte was daarbij<note n="3205">Aan dien feestdisch.</note>; en wat de mannen betreft, die uit de menigte der menschen werden aangebracht en uit de woestijn kwamen, zij deden armbanden aan hunne handen en zetten sierlijke kronen op hunne hoofden<note n="3206">Niet alleen met de aanzienlijke volken (Assyriërs, Chaldeën, Egyptenaren, v. 40-42a) hield Juda gemeenschap, doch ook met de geringe omwonende volken der woestijn, die uit de menigte, d.i. uit de aldaar wonende menschenschaar, werden aangebracht op Juda's uitnoodiging. Zij, de twee zusters, deden armbanden aan hunne handen enz., m.a.w. gaven geschenken aan hare minnaars, evenals XVI 33, 34. Naar het Hebr. deden de genoodigde woestijnbewoners armbanden ‘aan hare handen’ enz., d.i. zij brachten geschenken mede voor de twee zusters.</note>.</verse>

<verse osisID="Ezek.23.43"> En Ik zeide tot haar, die versleten was door overspelen: Nu blijft zij in hare hoererij hoereeren, ook zij<note n="3207">Het rijk Juda was door zijne misdadige staatkunde en zijne afgoderij den ondergang nabij gekomen, en toch bleef het (b.v. onder den laatsten koning Sedecias) daarin volharden; zie Jer. XXVII 3 en XXXVII 4b.</note>.</verse>

<verse osisID="Ezek.23.44"> En zij gingen tot haar als tot eene hoereerende vrouw, zoo gingen zij tot Oölla en Oöliba, de misdadige vrouwen!</verse>

<verse osisID="Ezek.23.45"> Gerechte mannen dan zijn er; die zullen haar richten naar het recht der overspeelsters en naar het recht der bloedvergietsters; want overspeelsters zijn zij, en bloed is in hare handen<note n="3208">Deze gerechte mannen zijn de door God bestelde wrekers, handhavers van het recht. Zie verder v. 37 en XVI 38.</note>.</verse>

<verse osisID="Ezek.23.46"> Want dit zegt de Heere God: Voer tegen haar eene menigte op en geef haar prijs aan ontsteltenis<note n="3209">Maak haar tot een voorwerp van ontsteltenis (zie Jer. XV 4). Zie verder XVI 39-41.</note> en aan plundering.</verse>

<verse osisID="Ezek.23.47"> En dat zij gesteenigd worden met steenen der volksdrommen en doorboord worden met hunne zwaar- den; hare zonen en dochters zullen zij dooden en hare huizen met vuur verbranden.</verse>

<verse osisID="Ezek.23.48"> En Ik zal den gruwel van de aarde doen ophouden, en alle vrouwen<note n="3210">Zie noot 10.</note> zullen leeren, niet te doen naar hare gruweldaad.</verse>

<verse osisID="Ezek.23.49"> En zij zullen uwen gruwel op u leggen, en de zonden uwer afgoden<note n="3211">De straffen der zonden, die gij met uwe afgoden hebt bedreven. Vgl. XVI 58.</note> zult gij dragen; en gij zult weten, dat Ik ben de Heere God.</verse>

</chapter>


<chapter osisID="Ezek.24">
 

<title>Hoofdstuk XXIV.</title>
<p>Laatste woorden vóór den val van Jerusalem. Het zinnebeeld van den roestigen ketel (v. 1-14); Ezechiël's handelwijze bij den dood zijner huisvrouw (v. 15-27).</p>


<verse osisID="Ezek.24.1"> En het woord des Heeren geschiedde tot mij in het negende jaar, in de tiende maand, den tienden dag der maand<note n="3212">Op den dag zelven, waarop het beleg van Jerusalem een aanvang nam; zie IV Reg. XXV 1 en vgl. Jer. XXXIX 1 en LII 4.</note>, zeggende:</verse>

<verse osisID="Ezek.24.2"> Menschenzoon, schrijf u den naam op van dezen dag, waarop de koning van Babylon vaste stelling heeft genomen tegen Jerusalem, op den huidigen dag<note n="3213">Wat rondom Jerusalem voorviel, vernam de profeet op denzelfden dag in Babylon door goddelijke openbaring. Hij moest dien dag opteekenen tot getuigenis voor latere dagen. Die dag werd in de ballingschap door een algemeen vasten herdacht; zie Zach. VIII 19.</note>.</verse>

<verse osisID="Ezek.24.3"> En zeg bij wijze van eene spreuk tot het weerspannige huis eene gelijkenis<note n="3214">Wat hier volgt, was eene gelijkenis en moest als zoodanig voorgedragen, niet metterdaad verricht worden. Zie XI 3, waar de ballingen dezelfde spreuk tegen den profeet richtten.</note> en spreek tot hen: Dit zegt de Heere God: Zet den ketel op, ja, zet hem op en giet er water in.</verse>

<verse osisID="Ezek.24.4"> Doe er zijne stukken gezamenlijk in, allerlei goede stukken, schinkel en schouder, uitgezochte en beenige stukken<note n="3215">Zijne, d.i. de voor den ketel bestemde, stukken. De uitgezochte stukken beteekenen de trotsche hoofden des volks, die in de belegerde stad zullen benauwd worden.</note>.</verse>

<verse osisID="Ezek.24.5"> Neem van het vetste klein vee, leg ook een stapel van beenderen daaronder<note n="3216">Met een geringe tekstverandering vertaalt men het Hebr.: ‘een brandstapel van hout’; zie op v. 10.</note>; ziedend heet werd zijn kooksel, ook zijne beenderen werden daarin gaar gekookt.</verse>

<verse osisID="Ezek.24.6"> Daarom zegt dit de Heere God: Wee de stad des bloeds, den ketel, waar roest aan kleeft en welks roest er niet is afgegaan! Werp stuk voor stuk er uit; het lot is er niet op gevallen<note n="3217">De ketel is van binnen vol roest, die er bij het koken niet afgaat. Het vleesch moet er stuk voor stuk uitgenomen worden. Dit beteekent, dat de stad des bloeds (zie XXII 2) hare bloedschulden door de belegering alleen niet heeft afgeboet en dat hare bewoners, die tot het laatst toe (zie Jer. XXXVII volg.) halsstarrig bleven, uit de stad in ballingschap zullen gezonden worden. Het lot is niet op de door den ketel beteekende stad gevallen, eene aan de landsverdeeling onder Josue (vgl. Jos. XVI 1; XVII 1) ontleende zegswijze, om uit te drukken, dat de stad, als het ware zonder eigenaar en zonder verdediger, een weerlooze buit der overwinnaars zal zijn; zie XI 9 volg. Volgens den H. Hiëronymus e.a.: het lot is niet op de stukken vleesch gevallen, om het eene stuk vóór het andere er uit te nemen, m.a.w. alle bewoners zonder onderscheid worden uit de stad weggevoerd.</note>!</verse>

<verse osisID="Ezek.24.7"> Want haar bloed is in haar midden, op een geheel naakte rots heeft zij het vergoten; zij heeft het niet vergoten op de aarde, zoodat het bedekt kan worden met stof<note n="3218">De uitdrukking beteekent, naar Job XVI 19, dat het openlijk en onbeschaamd vergoten bloed, bloot en ongedekt, als het ware aan eene naakte rots klevend gelijk roest aan den ketel, om wraak ten hemel roept (vgl. XXI 32 en Is. XXVI 21). Naar v. 8 heeft God dit zóó beschikt, opdat Hij te zijnen tijde geduchte wraak over die ongewroken en onbeschaamde bloedschuld zou nemen.</note>.</verse>

<verse osisID="Ezek.24.8"> Om mijne verbolgenheid over haar te brengen en strenge wraak te oefenen, heb Ik haar bloed op een geheel naakte rots doen komen, opdat het niet bedekt zou worden.</verse>

<verse osisID="Ezek.24.9"> Daarom zegt dit de Heere God: Wee de stad des bloeds, voor wie Ik den brandstapel groot zal maken!</verse>

<verse osisID="Ezek.24.10"> Stapel de beenderen<note n="3219">Hebr.: ‘het hout’, en verder: ‘steek het vuur aan, maak het vleesch gaar en laat het kooksel zieden en de beenderen gaar koken’. Een beeld van de ontzettende rampen der belegering.</note> opeen, waaronder Ik het vuur zal stoken; het vleesch worde verteerd en geheel het kooksel ziede en dat de beenderen vergaan!</verse>

<verse osisID="Ezek.24.11"> Zet hem ook ledig op de kolen, opdat hij heet worde, en zijn koper gloeie, en zijne onreinheid wegsmelte in zijn midden, en zijn roest worde verteerd<note n="3220">Dit beteekent, dat de van hare inwoners verlaten stad aan het vuur zal worden prijsgegeven. Het is de laatste maatregel, waartoe God zich, ter reiniging der stad, genoodzaakt zag, omdat naar v. 12 volg. geen enkel ander door God beproefd middel baatte.</note>!</verse>

<verse osisID="Ezek.24.12"> Met veel arbeid heeft men gezwoegd, en zijn al te erge roest is er niet afgegaan, zelfs niet door het vuur<note n="3221">Door het krijgsvuur bij vroegere strafgerichten.</note>.</verse>

<verse osisID="Ezek.24.13"> Uwe onreinheid is afschuwelijk; want Ik wilde u reinigen, en gij werdt niet gereinigd van uwe smetten; maar gij zult ook niet eerder gereinigd worden, voordat Ik mijne verbolgenheid op u doe rusten<note n="3222">Door het eindgericht over Jerusalem.</note>.</verse>

<verse osisID="Ezek.24.14"> Ik, de Heer, heb gesproken; het zal komen, en Ik zal het doen; Ik zal niet voorbijgaan noch sparen noch verzoenbaar zijn; naar uwe wegen en naar uwe uitvindselen<note n="3223">Hebr.: ‘naar uwe werken’. De Septuag. voegt er aan het einde bij: ‘Daarom zal Ik u richten naar uwe bloedschulden, en naar uwe drekgoden zal Ik u richten, o onreine, befaamde en machtige in het verbitteren’. Vgl. XXII 5.</note> zal Ik u richten, zegt de Heer.</verse>

<verse osisID="Ezek.24.15"> En het woord des Heeren geschiedde tot mij, zeggende<note n="3224">Waarschijnlijk op denzelfden dag als in v. 1.</note>:</verse>

<verse osisID="Ezek.24.16"> Menschenzoon, zie, Ik neem van u weg den lust uwer oogen door eenen slag<note n="3225">d.i. Uwe vrouw (zie v. 18), die gij innig liefhebt, zal plotseling sterven.</note>; en gij moogt niet rouwklagen noch weenen, en uwe tranen mogen niet vloeien.</verse>

<verse osisID="Ezek.24.17"> Zucht in stilte! Doodenrouw moogt gij niet bedrijven<note n="3226">Van het luidruchtige en omslachtige rouwmisbaar moet hij zich onthouden en in het openbaar zich gedragen, alsof hij geene doode te betreuren had.</note>; omwind u met uw hoofdhulsel en doe uwe schoenen aan uwe voeten, en gij zult uwen mond niet bedekken met het kleed en de spijzen der treurenden niet eten<note n="3227">In rouw ging men blootshoofds en barrevoets en bedekte men zich den mond. De spijzen der treurenden, Hebr. ‘der lieden’, d.i. dergenen, die aan de naaste bloedverwanten van den overledene spijzen zonden om hunne deelneming te betuigen; zie Jer. XVI noot 6.</note>!</verse>

<verse osisID="Ezek.24.18"> Des morgens nu sprak ik tot het volk<note n="3228">Wat God mij in v. 16 en 17 geopenbaard en gelast had.</note>, en des avonds stierf mijne vrouw; en ik deed des morgens<note n="3229">Den volgenden morgen.</note>, zooals Hij mij bevolen had.</verse>

<verse osisID="Ezek.24.19"> En het volk zeide tot mij: Waarom verklaart gij ons niet, wat dit beduidt, hetgeen gij doet?</verse>

<verse osisID="Ezek.24.20"> En ik zeide tot hen: Het woord des Heeren is tot mij geschied, zeggende:</verse>

<verse osisID="Ezek.24.21"> Spreek tot het huis van Israël: Dit zegt de Heere God: Zie, Ik zal mijn heiligdom ontwijden, den trots uwer macht en den lust uwer oogen en waarvoor uwe ziel beducht is; uwe zonen en uwe dochters, die gij hebt achtergelaten, zullen door het zwaard vallen<note n="3230">Het heiligdom, de trots van Juda's macht en heerlijkheid (zie Jer. VII 4), voor welks ontheiliging de ballingen, die hier worden toegesproken, beducht waren, of (naar het Hebr.) waarnaar zij verlangden terug te keeren, dien heiligen en dierbaren tempel zal God ontwijden, d.i. ter ontwijding prijsgeven aan de heidenen. Bovendien zullen de kinderen der ballingen, die nog in Juda waren, omkomen. Zoo zullen zij het dierbaarste, wat zij bezitten, weldra verliezen en, evenals de profeet, allen openbaren rouw daarover moeten nalaten (v. 22 volg.).</note>.</verse>

<verse osisID="Ezek.24.22"> En gij zult doen, zooals ik gedaan heb: den mond zult gij met het kleed niet bedekken en de spijzen der treurenden niet eten.</verse>

<verse osisID="Ezek.24.23"> Gij zult hoofdhulsels hebben om uwe hoofden en schoenen aan uwe voeten; niet rouwklagen zult gij noch weenen; maar gij zult wegkwijnen in uwe ongerechtigheden, en de een zal den ander toezuchten<note n="3231">Wegkwijnen van zielesmart (zie IV 17), omdat zij hun leed moeten verbergen. Want de overwinnaars zouden niet toelaten, dat de ballingen rouw bedreven over hunnen triomf.</note>.</verse>

<verse osisID="Ezek.24.24"> En Ezechiël zal u zijn tot een voorbeduidsel; naar alles, wat hij gedaan heeft, zult gij doen, wanneer dat komt; en gij zult weten, dat Ik de Heere God ben.</verse>

<verse osisID="Ezek.24.25"> En gij, menschenzoon, zie, ten dage dat Ik van hen zal wegnemen hunne sterkte en den lust hunner waardigheid en het verlangen hunner oogen, waarop hunne zielen zich verlaten, hunne zonen en dochters<note n="3232">Ten dage, d.i. ten tijde, in v. 26 bepaald. Zie verder v. 21. De tempel is de lust hunner waardigheid, omdat zij hun welbehagen stelden in het heiligdom, dat, als Gods woning in hun midden, hunne waardigheid was.</note>,</verse> 


<verse osisID="Ezek.24.26"> te dien dage, wanneer de ontkomene tot u komt om het u te boodschappen,</verse>

<verse osisID="Ezek.24.27"> te dien dage, zeg ik, zal uw mond geopend worden te gelijk met dien ontkomene; en gij zult spreken en niet langer stom blijven; en gij zult hun zijn tot een voorbeduidsel; en gijlieden zult weten, dat Ik de Heer ben<note n="3233">Bij de aankomst van den ontkomene uit het verwoeste Jerusalem (zie XXXIII 21) zal de profeet weder vrij en openlijk voor zijne medeballingen mogen optreden; zie III 24-27. Er zou echter nog een geruime tijd verloopen, eer dit geschiedde (vgl. XXIV 1 met XXXIII 21 en de aanteekening). In dezen tusschentijd schreef de profeet eenige der volgende godspraken tegen de heidenen; zie b.v. XXIX 1 en XXXI 1.</note>.</verse>

</chapter>


<chapter osisID="Ezek.25">
 

<title>Hoofdstuk XXV.</title>
<p>Profetieën aangaande de naburen van Juda: Ammon (v. 1-7), Moab en Ammon (v. 8-11), Edom (v. 12-14) en Philistea (v. 15-17).</p>


<verse osisID="Ezek.25.1"> En het woord des Heeren geschiedde tot mij, zeggende<note n="3234">In de hoofdstukken XXV tot XXXII zijn de godspraken bijeenverzameld, welke uitsluitend de heidensche volken betreffen. Hun kondigt God door zijnen profeet zijne gerichten aan, ‘opdat zij weten, dat Ik (God) de Heer ben’. Dit betuigt God hier herhaaldelijk ter verklaring van de strekking dezer profetieën. Want door den ondergang van Juda-Jerusalem, het onderwerp der profetieën van het eerste deel, scheen in het oog der heidenen de God van Israël overwonnen door hunne goden. Daarom zal de Heer door zijne gerichten over de volken zijne geschonden eer herstellen en zich openbaren als den eenigen God, die volken en rijken bestuurt, die zich in zijne allen omvattende liefde over al de volken ontfermen en allen tot de kennis der waarheid brengen wil. - Voorop staan de naburen van Juda, die zich bij Jerusalem's val verheugd en vijandelijk gedragen hadden.</note>:</verse>

<verse osisID="Ezek.25.2"> Menschenzoon, richt uw aangezicht tegen de kinderen van Ammon en profeteer aangaande hen<note n="3235">Zie voor Ammon Jer. XLIX noot 1. Na eerst met Juda tegen Chaldea te hebben samengespannen (zie XXI noot 15), hadden zij zich na den val van Jerusalem vijandig gedragen (zie Jer. XL 14) en zich verheugd over Juda's rampen, v. 3. Vgl. Soph. II 8.</note>.</verse>

<verse osisID="Ezek.25.3"> En zeg tot de kinderen van Ammon: Hoort het woord van den Heere God! Dit zegt de Heere God: Dewijl gij gezegd hebt: Ha, ha! over mijn heiligdom, omdat het ontwijd is, en over het land van Israël, omdat het verwoest is, en over het huis van Juda, omdat zij gevoerd zijn in gevangenschap;</verse> 


<verse osisID="Ezek.25.4"> daarom zal Ik u aan de kinderen van het Oosten<note n="3236">Arabische volksstammen, die ten oosten van Palestina een nomadisch leven leidden; zie Is. XI 14 en Jer. XLIX noot 32.</note> geven tot erfbezit, en zij zullen hunne schaapskooien in u plaatsen en hunne tenten in u opslaan; zij zullen uwe vruchten eten, en zij zullen uwe melk drinken.</verse>

<verse osisID="Ezek.25.5"> En Ik zal Rabbath<note n="3237">Zie Jer. XLIX noot 3.</note> maken tot eene woonstede van kameelen en de kinderen van Ammon<note n="3238">d.i. Hun land; het lot der bevolking volgt in v. 6 en 7.</note> tot een legerplaats voor klein vee; en gij zult weten, dat Ik de Heer ben.</verse>

<verse osisID="Ezek.25.6"> Want dit zegt de Heere God: Omdat gij in de hand geklapt en met den voet gestampt en u van ganscher harte<note n="3239">Het Hebr. voegt er bij: ‘met alle verachting’.</note> verheugd hebt over het land van Israël;</verse>

<verse osisID="Ezek.25.7"> daarom, zie, zal Ik mijne hand over u uitstrekken en u ter plundering prijsgeven aan de volken, en Ik zal u uitroeien uit de volken en verdelgen uit de landen en vernielen; en gij zult weten, dat Ik de Heer ben.</verse>

<verse osisID="Ezek.25.8"> Dit zegt de Heere God: Omdat Moab en Seïr gezegd hebben<note n="3240">Moab is de broeder en zuidoosoostelijke nabuur van Ammon. Het volgende en Seïr bevreemdt hier; want Seïr is Edom, dat v. 12 volg. wordt toegesproken. De Septuag. heeft het niet.</note>: Zie, gelijk al de volken is het huis van Juda<note n="3241">Septuag.: ‘van Israël en Juda’. Aan Israël, het Tienstammenrijk, was Moab schatplichtig geweest. Nu was ook Juda gevallen, waaruit Moab besloot, dat Israël-Juda de waardigheid van Gods uitverkoren volk of nimmer bezeten of verbeurd had; of althans dat zijn God had moeten bukken voor de landgoden der overwinnaars.</note>;</verse>

<verse osisID="Ezek.25.9"> daarom, zie, zal Ik den schouder van Moab ontblooten van de steden af, te weten van zijne steden en van zijne grenzen af, de sieraden des lands, Bethjesimoth en Beëlmeon en Carjathaïm,</verse>

<verse osisID="Ezek.25.10"> voor de kinderen van het Oosten, met de kinderen van Ammon<note n="3242">God zal den schouder van Moab ontblooten, d.i. den toegang tot het land openstellen, te beginnen van de steden af, te weten van zijne sterke grensvestingen. In gevolge daarvan zullen de sieraden des lands, d.i. de vruchtbaarste streken en de sterkste vestingen, zooals Bethiesimoth, aan den Jordaan tegenover Jericho (zie Num. XXXIII 48, 49; Jos. XII 3; XIII 20) en Beëlmeon of Bethmeon (zie Jer. XLVIII noot 24) en, Hebr.: ‘tot aan’, Carjathaim (zie Jer. XLVIII noot 3) openliggen voor de kinderen van het Oosten, die naar v. 4 ook het land der kinderen van Ammon zullen bezetten. De hier beschreven landstreek was oorspronkelijk aan Ruben toebedeeld (Num. XXXII 37 volg), doch later door Moab ingenomen.</note>; en Ik zal het (hun) geven in erfbezit, opdat er geene nagedachtenis van de kinderen van Ammon meer zij onder de volken.</verse> 


<verse osisID="Ezek.25.11"> En aan Moab zal Ik gerichten houden; en zij zullen weten, dat Ik de Heer ben.</verse>

<verse osisID="Ezek.25.12"> Dit zegt de Heere God: Omdat Idumea wraak heeft geoefend om zich te wreken op de kinderen van Juda en misdadig gezondigd heeft en naar wraak op hen heeft gedorst<note n="3243">Zie voor Edom en zijn ouden broederhaat tegen Jacob of Israël Jer. XLIX noot 7. Nog onlangs had Edom zijnen wrok getoond bij den val van Jerusalem (vgl. Thren. IV 21; Ez. XXXV 5) om zich te wreken over de vernederingen, die het eertijds van Juda ondergaan had; vgl. II Reg. VIII 14; IV Reg. XIV 7, 22. Deze zware zonde (zie Jer. II noot 3) zal God op Edom wreken.</note>;</verse>

<verse osisID="Ezek.25.13"> daarom zegt dit de Heere God: Ik zal mijne hand uitstrekken over Idumea en daaruit wegnemen mensch en vee en het woest maken van het zuiden af<note n="3244">Hebr.: ‘van Theman af’; zie Jer. XLIX noot 8.</note>; en die in Dedan zijn, zullen door het zwaard vallen<note n="3245">Hebr.: ‘en tot aan Dedan toe zullen zij (die van Edom) vallen door het zwaard’. Dedan is een ten zuiden van Edom wonende Arabische volksstam; zie Is. XXI noot 16. Vgl. Mal. I 3, 4.</note>.</verse>

<verse osisID="Ezek.25.14"> En Ik zal mijne wraak oefenen aan Idumea door de hand van mijn volk Israël<note n="3246">Zie I Mach. V 65; II Mach. X 16. Vgl. Abd. v. 17-19.</note>; en zij zullen aan Edom doen naar mijne gramschap en mijne verbolgenheid; en zij zullen mijne wraak ondervinden, zegt de Heere God.</verse>

<verse osisID="Ezek.25.15"> Dit zegt de Heere God: Omdat de Philistijnen wraak genomen en zich van ganscher harte gewroken hebben, door te moorden en te voldoen aan oude vijandschap<note n="3247">De Philistijnen hadden aan de overwonnen Judeërs hunnen haat en hunne verachting getoond (zie XVI 27, 57) en waarschijnlijk na den val van Jerusalem de Judeesche vluchtelingen gelijk weleer (Am. I 6) mishandeld. Dit was hunne wraak over de nederlagen, welke Juda hun zoo dikwerf had toegebracht.</note>;</verse>

<verse osisID="Ezek.25.16"> daarom zegt dit de Heere God: Zie, Ik zal mijne hand uitstrekken over de Philistijnen, en Ik zal de moordenaars vermoorden<note n="3248">De Vulgaat heeft, met opoffering van den zin, de woordspeling van den grondtekst nagevolgd. Naar het Hebr. en de Septuag.: ‘en de Kerêtim uitroeien’. Dezen zijn waarschijnlijk dezelfden als de I Reg. XXX 14 en II Reg. VIII 18 vermelde ‘Cerethi’, te weten de bewoners van zuidelijk Philistea.</note> en de overblijfselen van het kustland verdelgen<note n="3249">Verdelgen wat na de krijgsrampen nog zal overblijven van het aan dit kustland wonende volk. Vgl. Is. XIV 29-32; Jer. XLVII 4; Am. I 8.</note>.</verse>

<verse osisID="Ezek.25.17"> En Ik zal geduchte wraak op hen nemen, straffende in verbolgenheid; en zij zullen weten, dat Ik de Heer ben, wanneer Ik mijne wraak heb geoefend op hen.</verse>

</chapter>


<chapter osisID="Ezek.26">
 

<title>Hoofdstuk XXVI.</title>
<p>Verwoesting van Tyrus door de Chaldeën (v. 1-14); verbazing der getuigen van haren val (v. 15-18); Tyrus' vernietiging (v. 19-21).</p>


<verse osisID="Ezek.26.1"> En het gebeurde in het elfde jaar, op den eersten der maand, dat het woord des Heeren tot mij geschiedde<note n="3250">In het elfde jaar na de wegvoering van Joachin (zie I 2), in 587. De maand is niet genoemd, doch daar de val van Jerusalem in v. 2 als bekend verondersteld wordt, dit echter in de vierde maand veroverd, in de vijfde verwoest was (Jer. LII 6, 12), en de tijding hiervan waarschijnlijk in de tiende maand aan den Chobar kwam (zie op XXXIII 21), zal een der laatste maanden des jaars bedoeld zijn. - De godspraken over Tyrus loopen tot aan XXVIII 19.</note>, zeggende:</verse>

<verse osisID="Ezek.26.2"> Menschenzoon! Omdat Tyrus gezegd heeft aangaande Jerusalem<note n="3251">Zie voor Tyrus Is. XXIII noot 1. In deze profetie is er meestal sprake van het nieuwe Tyrus, op een eilandje of eene rots, op zeer korten afstand van het oude Tyrus aan de kust gelegen. Vgl. Jer. XXV 22. In het begin der regeering van Sedecias waren de gezanten van Tyrus te Jerusalem gekomen, waarschijnlijk om een verdedigend verbond met Juda te sluiten (zie Jer. XXVII 3). Nu echter, na den val van Jerusalem, had Tyrus zich verheugd over het voordeel, dat de ondergang dier stad haar brengen zou. Dit wordt aan Tyrus hier verweten en schijnt de aanleiding tot deze godspraken.</note>: Ha, verbroken zijn de poorten der volken; zij keert zich naar mij; ik zal vol worden, zij is verwoest<note n="3252">Jerusalem was ten opzichte van Tyrus de poort (het meervoud poorten om de poortvleugels) der volken, omdat de wegen der zuidelijke handelsvolken door Juda naar Phenicië liepen en door tollen enz. als door eene poort belemmerd werden. Doch door den val van Juda-Jerusalem was die poort verbroken en keert hetgeen zij vroeger terughield zich naar mij. Septuag.: ‘Ha, verbroken is zij (Jerusalem), zij is verdelgd! De volken wenden zich tot mij’ enz.</note>!</verse>

<verse osisID="Ezek.26.3"> Daarom zegt dit de Heere God: Zie, Ik tegen u, Tyrus; en Ik zal tegen u vele volken doen opkomen, gelijk de golvende zee opkomt<note n="3253">God zal in plaats van vele handelsvolken vele vijandelijke volken tegen Tyrus doen komen, (Hebr.) ‘gelijk de zee hare golven doet opkomen’.</note>!</verse> 


<verse osisID="Ezek.26.4"> En zij zullen de muren van Tyrus vernielen en hare torens slechten; en Ik zal haar stof<note n="3254">d.i. Het puin van hare muren en torens.</note> wegvagen van haar en haar maken tot een geheel naakte rots.</verse>

<verse osisID="Ezek.26.5"> Eene droogplaats van netten zal zij zijn in het midden der zee, want Ik heb gesproken, zegt de Heere God; en zij zal ten roof zijn voor de volken<note n="3255">Zie voor de vervulling Is. XXIII noot 19.</note>.</verse>

<verse osisID="Ezek.26.6"> Ook hare dochters, die op het land zijn, zullen door het zwaard gedood worden<note n="3256">Hare dochters zijn de onderhoorige steden op het vaste land van Phenicië; de dood door het zwaard beteekent de verwoesting derzelve.</note>; en zij zullen weten, dat Ik de Heer ben.</verse>

<verse osisID="Ezek.26.7"> Want dit zegt de Heere God<note n="3257">Eene nieuwe strophe, die op dezelfde wijze als v. 3 wordt ingeleid.</note>: Zie, Ik zal Nabuchodonosor, den koning van Babylon, uit het noorden<note n="3258">Zie Jer. I noot 10 aan het einde.</note>, den koning der koningen<note n="3259">Zie Is. X noot 7.</note>, naar Tyrus brengen, met paarden en wagens en ruiters en troepen en veel volk.</verse>

<verse osisID="Ezek.26.8"> Uwe dochters, die op het land zijn, zal hij door het zwaard dooden; en hij zal u omgeven met schansen en eenen wal opwerpen in het rond en het schild tegen u verheffen<note n="3260">Na de steden van het vasteland (zie noot 7) te hebben veroverd, zal Nabuchodonosor het beleg slaan om het eiland Tyrus en hiertoe schansen (zie IV noot 2) en eenen wal (Hebr.) ‘tegen u’ oprichten. Volgens den H. Hiëronymus e.a. overbrugde Nabuchodonosor, gelijk later Alexander, de zeeëngte met den hier bedoelden wal of dam om alzoo het eiland te genaken. Het schild is een verzamelwoord voor de schilden der krijgers, of beteekent een schilddak, d.i. een uit teenen gevlochten schutdak, in de Vulgaat v. 9 door vinea aangeduid, onder welks beschutting de stad werd aangevallen.</note>.</verse>

<verse osisID="Ezek.26.9"> En schilddaken en stormrammen zal hij richten tegen uwe muren, en uwe torens zal hij vernielen met zijn wapentuig.</verse>

<verse osisID="Ezek.26.10"> Van den stroom zijner rossen zal het stof u bedekken, van het gedruisch der ruiters en raderen en wagens zullen uwe muren schudden, wanneer hij uwe poorten binnentrekt gelijk door de opening eener doorgebroken stad<note n="3261">De overwinnaar zal de door de zee omspoelde stad als eene gewone landvesting binnentrekken.</note>.</verse> 


<verse osisID="Ezek.26.11"> Met de hoeven zijner rossen zal hij al uwe straten vertreden; uw volk zal hij met het zwaard neervellen; en uwe vermaarde zuilen zullen ter aarde neerstorten<note n="3262">De zuilen, waarvan ook Herodotus (II 44) gewaagt, waren waarschijnlijk voorstellingen van den Phenicischen zonnegod Heracles of Melkart, die bij den val der zuilen overwonnen zou blijken. Vgl. Is. XLVI 1; Jer. L 2.</note>.</verse>

<verse osisID="Ezek.26.12"> Zij zullen uwe schatten rooven, uwe koopwaren plunderen; en zij zullen uwe muren afbreken en uwe lusthuizen omwerpen; en uwe steenen en uwe balken en uw stof zullen zij werpen midden in de wateren.</verse>

<verse osisID="Ezek.26.13"> En Ik zal de menigte uwer liederen doen zwijgen, en het geklank uwer harpen zal niet meer gehoord worden.</verse>

<verse osisID="Ezek.26.14"> En Ik zal u maken tot een geheel naakte rots, eene droogplaats van netten zult gij zijn; en gij zult niet meer opgebouwd worden; want Ik heb gesproken, zegt de Heere God<note n="3263">Uit Philostratus en Menander bericht Flavius Jos. (Antiq. X 11, 1; c. Ap. I 21) de dertienjarige belegering van Tyrus door Nabuchodonosor, zonder echter uitdrukkelijk van de inneming der stad te gewagen. Uit de Phenicische oorkonden blijkt echter, gelijk hij zegt in overeenstemming met het getuigenis van Berosus, dat Nabuchodonosor Syrië en geheel Phenicië, derhalve ook de hoofdstad Tyrus, heeft onderworpen. Evenwel leverde de plundering van Tyrus aan Nabuchodonosor geen aanmerkelijk voordeel op; zie XXIX 18. De reden daarvan is onbekend. De H. Hiëronymus zegt, dat de Tyriërs gedurende de belegering hunne schatten in veiligheid brachten naar de koloniën.</note>.</verse>

<verse osisID="Ezek.26.15"> Dit zegt de Heere God tot Tyrus: Zullen niet door het gedreun van uwen val en door het gekerm uwer verslagenen, wanneer zij gedood worden in uw midden, de eilanden beven<note n="3264">De profetie beschrijft (v. 15-18) den schrik en de verbazing der eilanden, d.i. der kustlanden en der eilanden in de Middellandsche Zee (vgl. Gen. X noot 6), bij den val der moederstad Tyrus.</note>?</verse>

<verse osisID="Ezek.26.16"> En alle vorsten der zee zullen afdalen van hunne tronen; en zij zullen hunne gewaden afleggen en hunne veelkleurige kleederen wegwerpen en zich bekleeden met ontzetting<note n="3265">d.i. In treurgewaad van hunne ontzetting doen blijken.</note>; op den grond zullen zij nederzitten en verbaasd over uwen plotselingen val zich verwonderen.</verse>

<verse osisID="Ezek.26.17"> En over u een klaaglied aan-</verse> 
<verse osisID="Ezek.26.1">heffend, zullen zij tot u zeggen: Hoe zijt gij vergaan, gij, die woont in de zee<note n="3266">Septuag.: ‘Hoe zijt gij vergaan en verdelgd uit de zee!’</note>, hooggeprezen stad, die sterk waart ter zee, gij met uwe bewoners<note n="3267">De stad, om hare ligging in het midden der zee, en hare bewoners, door hunne vloten op de zee.</note>, voor wie allen vreesden?</verse>

<verse osisID="Ezek.26.18"> Nu verbazen zich de schepen ten dage van uw sidderen, en beven de eilanden in de zee, omdat er niemand van u uitgaat<note n="3268">Hebr.: ‘Nu beven de eilanden ten dage van uwen val en schrikken de eilanden (of kustlanden) aan de zee om uwen uitgang’. Dit laatste kan of den ondergang der stad of het uitgaan der vluchtelingen of der gevangenen beteekenen.</note>.</verse>

<verse osisID="Ezek.26.19"> Want dit zegt de Heere God<note n="3269">Tyrus daalt af naar het doodenrijk, waaruit het nimmer terugkeert (v. 19-21). Vgl. Is. XIV 11, 19.</note>: Wanneer Ik u maak tot eene verwoeste stad, gelijk de steden, die niet bewoond worden, en Ik over u den afgrond doe opkomen, en de vele wateren u overdekken,</verse>

<verse osisID="Ezek.26.20"> en Ik u nederhaal met degenen, die afdalen in den kuil<note n="3270">Naar het Hebr. kan hier reeds de slotzin beginnen: ‘dan zal Ik u nederhalen tot hen, die zijn afgedaald in den kuil’ enz.</note>, tot het aloude volk<note n="3271">Dat sinds lang in de onderwereld verblijft.</note>, en u eene plaats geef in het onderaardsche land, gelijk de oude woestenijen<note n="3272">Hebr.: ‘in eeuwige woestenijen’, eene nadere bepaling van in het onderaardsche land.</note>, met degenen, die worden heengebracht naar den kuil, opdat gij niet bewoond wordt; ook wanneer Ik in het land der levenden luister geef<note n="3273">d.i. Wanneer Ik door mijne weldaden Mij verheerlijk op de bewoonde aarde. Septuag.: ‘opdat gij niet bewoond wordt en niet opstaat in het land des levens’.</note>,</verse>

<verse osisID="Ezek.26.21"> zal Ik u tot niets maken, en gij zult niet meer zijn; en als men u zoekt, zal men u niet meer vinden in eeuwigheid, zegt de Heere God.</verse>

</chapter>


<chapter osisID="Ezek.27"> 
 

<title>Hoofdstuk XXVII.</title><p>Het wonderschip Tyrus (v. 2-11), dat met koopwaren uit alle landen is bevracht (v. 12-25), schipbreuk lijdt en vergaat (v. 26-36).</p>


<verse osisID="Ezek.27.1"> En het woord des Heeren geschiedde tot mij, zeggende:</verse>

<verse osisID="Ezek.27.2"> Gij dan, menschenzoon, hef over Tyrus een klaaglied aan.</verse>

<verse osisID="Ezek.27.3"> En zeg tot Tyrus, dat aan den ingang der zee woont<note n="3274">Hebr.: ‘aan de ingangen’, de havens van Tyrus, vooral de Egyptische aan de oostkust naar het vasteland en de Sidonische naar Sidon gericht.</note> en handel drijft met de volken naar vele eilanden: Dit zegt de Heere God: O Tyrus, gij zeidet: Volmaakt ben ik in schoonheid<note n="3275">Zie XXVIII 12 en vgl. XVI 14; Thren. II 15; Ps. XLIX 2.</note></verse>

<verse osisID="Ezek.27.4"> en in het hart der zee gelegen<note n="3276">Hebr.: ‘in het hart (d.i. in het midden) der zee zijn uwe grenzen’; want de zee omsloot het eiland Tyrus van alle zijden.</note>! Uwe naburen, die u bouwden, hebben uwe schoonheid volkomen gemaakt<note n="3277">Met deze woorden begint de schildering van Tyrus onder het beeld van een reuzenschip. Uwe naburen staat niet in den grondtekst.</note>.</verse>

<verse osisID="Ezek.27.5"> Uit dennen van Sanir timmerden zij u met al het plankwerk voor de zee<note n="3278">Uit dennen, Hebr. waarschijnlijk ‘cypressen’ (vgl. III Reg. V 8, 10; VI 15), van Sanir. naar Deut. III 9 den naam van den Hermon of van een deel daarvan, timmerden zij u (Hebr.) ‘het dubbele beschot’ der kiel. Dit wijst op de kostbare paleizen van Tyrus, die met cypressen en cederhout beschoten waren.</note>; eenen ceder van den Libanon namen zij om den mast voor u te maken.</verse>

<verse osisID="Ezek.27.6"> Elken van Basan bewerkten zij tot uwe riemen, en uwe roeibanken maakten zij u van Indisch elpenbeen, de kajuiten uit de eilanden van Italië<note n="3279">Basan is eene landstreek in het Overjordaansche gebied; zie Is. II 13; Zach. XI 2. Uwe roeibanken maakten zij (Hebr. waarschijnlijk:) ‘van elpenbeen, ingelegd met bukshout(?) uit de eilanden der Kitthim’, de bewoners van het eiland Cyprus of, in uitgebreideren zin, van de kustlanden en eilanden der Middellandsche Zee. Zie Jer. II noot 10.</note>.</verse>

<verse osisID="Ezek.27.7"> Veelkleurig byssus van Egypte weefde men u tot zeil om aan den mast te hechten; donkerblauw en purper van de eilanden Elisa waren uwe bedekking<note n="3280">Om aan den mast te hechten, Hebr.: ‘om u tot vlag te dienen’, want bij de Ouden diende het veelkleurige zeil tot vlag. De bedekking der hut was van purper uit Elisa (zie Gen. X 4), dat volgens den H. Hiëronymus de Grieksche eilanden der Jonische zee, volgens de nieuweren Zuid-Italië of Sicilië aanduidt. - De profeet bedoelt, dat al deze landen hunne kostbaarste voortbrengselen tot opluistering van Tyrus leverden.</note>.</verse> 


<verse osisID="Ezek.27.8"> De inwoners van Sidon en van Arad waren uwe roeiers; uwe wijzen, Tyrus, waren uwe stuurlieden<note n="3281">De vele bondsstaten van Phenicië waren als de bemanning van het schip en deden dienst als roeiers enz. (v. 8, 9), terwijl Tyrus, het hoofd der bondsstaten, het roer hield. Sidon op het vasteland was de vroegere hoofdstad. Arad, Hebr. ‘Arvad’, lag op een eiland dicht bij de Phenicische kust.</note>.</verse>

<verse osisID="Ezek.27.9"> De oudsten van Gebal<note n="3282">Eene stad niet ver van de kust, tusschen Tripolis en Berytos. Vgl. III Reg. V 18.</note> en zijne wijzen hadden scheepsvolk ter verzorging van uw velerlei scheepstuig; alle schepen der zee en hunne zeelieden behoorden tot het volk, dat uwen handel dreef<note n="3283">Hier en in de volgende verzen wijkt het beeld van het schip meer en meer terug, en treedt de stad met haren handel en haar leger op den voorgrond.</note>.</verse>

<verse osisID="Ezek.27.10"> De Perzen en de Lydiërs en de Libyers waren in uw leger uwe krijgslieden; schild en helm hingen zij aan u op tot uwe versiering<note n="3284">De Perzen, hier het eerst in de H. Schrift vermeld, waren toen nog een weinig aanzienlijke volksstam. Voor Lydiërs en Libyers heeft het Hebr. ‘Loed en Poet’, die eveneens Is. LXVI 19 en Jer. XLVI 9 (zie noot 11 aldaar) te zamen vermeld zijn. Zij allen leverden aan Tyrus hulptroepen.</note>.</verse>

<verse osisID="Ezek.27.11"> De zonen van Arad met uw leger waren op uwe muren in het rond; maar ook de Pygmeërs, die op uwe torens waren, hingen hunne pijlkokers rondom aan uwe muren; zij maakten uwe schoonheid volkomen<note n="3285">Zie voor Arad noot 8. Voor Pygmeërs, volgens den H. Hiëronymus geen eigennaam van een volk, doch een van het Grieksche ‘pygma’, d.i. vuist, afgeleid naamwoord, dat vuistvechters of dappere krijgers beteekent, heeft het Hebr. ‘gammadim’, naar de Septuag.: ‘wachters’. - Het ophangen der pijlkokers, Hebr. ‘schilden’, aan de muren der stad duidt aan, dat genoemde volken bijdroegen tot den luister en de sterkte der vesting. - In v. 12-25 beschrijft de profeet de markt van Tyrus, waar kooplieden uit alle volken samenstroomden. Eerst worden de handelsvolken aan en bij de Middellandsche Zee van het westen naar het oosten opgeteld, v. 12-14.</note>.</verse>

<verse osisID="Ezek.27.12"> De Carthagers waren uwe kooplieden wegens de menigte van allerlei rijkdom; met zilver, ijzer, tin en lood vulden zij uwe markten<note n="3286">De Carthagers heeft ook de Septuag. Doch naar het Hebr. is ‘Tharsjisj’ (Gen. X 4), waarschijnlijk de Phenicische kolonie Tartessus in Zuidwestelijk Spanje, ‘uwe handelaarster’, omdat zij eenen grooten rijkdom van mineralen in Tyrus ter markt kon brengen. Want Spanje was rijk aan zilver, ijzer enz.</note>.</verse>

<verse osisID="Ezek.27.13"> Griekenland, Thubal en Mosoch, dezen waren uwe handelaren; slaven en koperen vaatwerk voerden zij voor uw volk aan<note n="3287">Griekenland, Hebr.: ‘Javan’ (zie Joël III noot 10). Thubal en Mosoch, naar Gen. X 2 ‘zonen van Japheth’, woonden aan de zuidkust en ten zuidoosten der Zwarte Zee, in het aan koper rijke Pontische bergland.</note>.</verse>

<verse osisID="Ezek.27.14"> Uit het huis Thogorma bracht men paarden en strijdrossen en muilezels aan op uwe markt<note n="3288">Het huis Thogorma beteekent waarschijnlijk een Armenischen volksstam (zie Gen. X 3); Armenië was om zijnen rijkdom aan paarden en muilezels bij de Ouden bekend. Zie voor de vertaling equites, strijdrossen, Exod. XV noot 16.</note>.</verse>

<verse osisID="Ezek.27.15"> De zonen van Dedan waren uwe kooplieden, vele eilanden de koophandel uwer hand; elpenbeen en ebbenhout ruilden zij in tegen uwen koopprijs<note n="3289">Handelsbetrekkingen met de noordwestelijke Arabieren en de naaste naburen in het oosten, v. 15-18. - Zie voor het Arabische handelsvolk Dedan XXV noot 12 en Is. XXI noot 16. Door de eilanden zijn waarschijnlijk de kusten en de eilanden der Roode Zee bedoeld; althans elpenbeen en ebbenhout zijn vooral Afrikaansche voortbrengselen, welke waarschijnlijk als schatting aan Tyrus betaald werden. Want de koophandel uwer hand schijnt te beteekenen de onder uwe heerschappij staande kooplieden. Zie v. 21.</note>.</verse>

<verse osisID="Ezek.27.16"> De Syriër was uw koopman wegens de menigte uwer kunstwerken; edelgesteente en purper en borduurwerk en byssus en zijde en jaspis boden zij u in ruilhandel<note n="3290">Voor de kunstwerken, welke in Tyrus werden vervaardigd, brachten de Syriërs edelgesteente enz. op de markt van Tyrus. - Het Hebr. chodchod is Is. LIV 12 door jaspis vertaald. - De koraal- en parelvisscherij in de Perzische golf leverde aan den Syriër, Hebr.: ‘Aram’ (het land tusschen Chanaän-Phenicië en den Euphraat), de genoemde edelgesteenten. Babel was van oudsher (zie Jos. VII 21) bekend om zijne weefselen en zijn borduurwerk.</note>.</verse>

<verse osisID="Ezek.27.17"> Juda en het land van Israël, zij waren uwe handelaren in uitgelezen tarwe<note n="3291">Hebr.: ‘in tarwe van Minnith’, eene in het Ammonietische gebied gelegen stad, naar II Par. XXVII 5 rijk aan granen.</note>; balsem en honig en olie en hars boden zij aan op uwe markten.</verse>

<verse osisID="Ezek.27.18"> Damascus was uw koopman wegens de menigte uwer kunstwerken, in menigte van velerlei goederen, in fijnen wijn<note n="3292">Hebr.: ‘in wijn van Chelbon’, het drie uren noordoostelijk van Damascus liggende dorp Chalbûn. De hier geteelde wijn wordt in het spijkerschrift geprezen en was volgens de Ouden de geliefkoosde drank der Perzische koningen.</note>, in wol van de beste kleur.</verse>

<verse osisID="Ezek.27.19"> Dan en Griekenland en Mosel<note n="3293">Hebr.: ‘Wedan (vermoedelijk een Arabische stam) en Javan van Oezal’, een ander Javan, dan het in v. 13 genoemde. Oezal, Gen. X 27 onder de Arabische volksstammen genoemd, woonde waarschijnlijk in Gelukkig-Arabië. - In v. 19-22 de handel van zuidelijk Arabië en van de Syrisch-Arabische woestijn op Tyrus.</note> boden op uwe markten gesmeed ijzer aan; mirreolie<note n="3294">Het Hebr. ‘kiddah’ is Exod. XXX 24 door ‘kassie’ vertaald, zie aldaar noot 16. Kassie en specerijriet (zie Is. XLIII noot 22) zijn voortbrengselen van Arabië.</note> en specerijriet waren onder uwe koopmanschap.</verse>

<verse osisID="Ezek.27.20"> Dedan<note n="3295">Dedan is waarschijnlijk verschillend van het in v. 15 genoemde. Vgl. Gen. X 7 ‘Dadan’ of Dedan onder de zonen van Cham, en Gen. XXV 1, 3 ‘Dadan’ of Dedan, kleinzoon van Cetura. Doch beide zijn Arabische volksstammen.</note>, zij waren uwe handelaren in zadelkleeden.</verse>

<verse osisID="Ezek.27.21"> Arabië en alle vorsten van Cedar<note n="3296">Zie Is. XXI noot 19 en voor het volgende hierboven noot 16.</note>, zij waren de kooplieden uwer hand; met lammeren en rammen en bokken kwamen zij tot u als uwe kooplieden.</verse>

<verse osisID="Ezek.27.22"> De verkoopers van Saba en Reëma<note n="3297">Arabische volksstammen. Zie Gen. X 7, waar zij vermeld zijn onder ‘de zonen van Chus’.</note>, zij waren uwe kooplieden in allerlei fijne reukwerken en kostbaar gesteente en goud, dat zij u in ruilhandel aanboden.</verse>

<verse osisID="Ezek.27.23"> Haran en Chene en Eden waren uwe kooplieden; Saba, Assur en Chelmad uwe verkoopers<note n="3298">De handel van Mesopotamië op Tyrus. - Van Haran (zie Gen. XI noot 13) liep een groote handelsweg naar Babylonië, de Perzische golf en Palestina. Chene, Hebr. ‘Kanneh’, waarschijnlijk ‘Chalanne’ of ‘Kalne’ van Gen. X 10 (vgl. Is. X 9 ‘Calano’), is onbekend; volgens de meesten Ctesiphon aan den Tiger. Eden is vermoedelijk het ‘Bit-Adini’ der opschriften, eene landstreek aan den Euphraat. Zie voor het Arabische Saba op v. 22; zijne karavanen ruilden hunne koopwaren met die van Mesopotamië en reisden hiermede verder naar Tyrus. Chelmad schijnt de naam van eene landstreek, Septuag.: ‘Charman’, wellicht Karmanië.</note>.</verse>

<verse osisID="Ezek.27.24"> Zij waren uwe kooplieden in velerlei goed, in donkerblauwe en veelkleurige mantels en kostbare stoffen, die omwikkeld en met touwen vastgebonden waren; ook ceders hadden zij onder uwe koopmanschappen<note n="3299">Hebr. vermoedelijk: ‘Zij waren uwe handelaren in prachtige stoffen, in purperen en gestikte mantels en in bonte dekkleeden, in gevlochten en gedraaide touwen op uwe markt’.</note>.</verse>

<verse osisID="Ezek.27.25"> Zeeschepen waren uwe vorsten in uwen handel<note n="3300">Voor zeeschepen heeft het Hebr.: ‘Tharsis-schepen’; zie Ps. XLVII noot 8 en Is. II noot 10. Zij waren uwe vorsten, d.i. bekleedden de voornaamste plaats, in uwen handel; volgens de Grieksche vertaling van Aquila: ‘zij stonden u ten dienste’. Zie verder v. 4 volg.</note>; en gij werdt vol en verheerlijkt uitermate in het hart der zee.</verse> 


<verse osisID="Ezek.27.26"> Op de vele wateren voerden u uwe roeiers; de zuidenwind heeft u verbrijzeld in het hart der zee<note n="3301">Het beeld van het zeeschip komt hier weder op den voorgrond. Op de vele wateren, d.i. op den grooten oceaan; dit wijst wellicht op de heillooze staatkunde van Tyrus. De zuidenwind, Hebr.: ‘de oostenwind’, de vooral op zee gevreesde oosterstorm, is een beeld van den Chaldeeuwschen veroveraar, XXVI 7.</note>.</verse>

<verse osisID="Ezek.27.27"> Uwe rijkdommen en uwe schatten en uw velerlei tuig, uwe zeelieden en uwe stuurlieden, die voor uw scheepswant zorgden en aan het hoofd van uw volk stonden<note n="3302">Hebr.: ‘die uwen handel dreven’.</note>, alsmede uwe krijgslieden, die in u waren, met geheel uwe volksmenigte in uw midden - zij vallen in het hart der zee ten dage van uwen ondergang.</verse>

<verse osisID="Ezek.27.28"> Van het luid geschrei uwer stuurlieden ontstellen de vloten<note n="3303">De overige handelsvolken; zie XXVI 15.</note>.</verse>

<verse osisID="Ezek.27.29"> En allen, die den riem hielden, verlaten hunne schepen; de zeelieden en alle zeevaarders staan op het land<note n="3304">Uit vrees voor een zelfden ondergang; zie XXVI 16.</note>.</verse>

<verse osisID="Ezek.27.30"> En zij jammeren over u met luider stem en schreien bitter; en zij werpen stof op hunne hoofden en bestrooien zich met asch.</verse>

<verse osisID="Ezek.27.31"> En zij scheren zich kaal wegens u en gorden rouwkleederen aan; en zij weenen over u in de bitterheid der ziel met allerbitterst geween.</verse>

<verse osisID="Ezek.27.32"> En zij heffen over u een klaaglied aan<note n="3305">Zie XXVI 17.</note> en weeklagen over u: Wie is er als Tyrus, dat verstomd is in het midden der zee?</verse>

<verse osisID="Ezek.27.33"> Gij, die bij het aankomen uwer koopmanschappen uit de zee vele volken hebt verzadigd, die met de menigte uwer rijkdommen en uwer volken<note n="3306">Hebr.: ‘en uwer koopmanschappen’.</note> de koningen der aarde hebt rijk gemaakt!</verse>

<verse osisID="Ezek.27.34"> Nu zijt gij verbrijzeld uit de zee<note n="3307">Uit de zee verdwenen en in hare golven begraven.</note>; in de diepten der wateren zijn uwe schatten en geheel uwe volksmenigte, die in uw midden was, neergestort.</verse>

<verse osisID="Ezek.27.35"> Al de bewoners der eilanden zijn verstomd over u; en al hunne koningen, ontzet over den storm, veranderen van gelaat.</verse>

<verse osisID="Ezek.27.36"> De handelaren der volken sissen over u; tot niets zijt gij geworden, en gij zult niet meer zijn in eeuwigheid!</verse>

</chapter>


<chapter osisID="Ezek.28">
 

<title>Hoofdstuk XXVIII.</title><p>Hoovaardij en vernedering van den koning van Tyrus (v. 1-10). Klaaglied over zijnen val (v. 11-19). Godspraak over Sidon (v. 20-26).</p>


<verse osisID="Ezek.28.1"> En het woord des Heeren geschiedde tot mij, zeggende:</verse>

<verse osisID="Ezek.28.2"> Menschenzoon, zeg tot den vorst van Tyrus: Dit zegt de Heere God: Omdat uw hart zich verheven heeft en gij gezegd hebt: Ik ben een God, en ik zetel op een godsgestoelte in het hart der zee; daar gij een mensch zijt, en geen God, en gij uw hart gemaakt hebt als het hart van een God<note n="3308">De hier begonnen volzin wordt, na de verklarende tusschenrede in v. 3-5, in v. 6 weder opgenomen en eerst daarna in v. 7-8 voltooid. De toenmalige vorst of ‘koning’ (v. 11) was volgens Flavius Jos. (c. Ap. I 21) Ithobal II. De koningen van Tyrus waanden zich van goddelijke afkomst en eene godheid te zijn; het eiland Tyrus, in het hart der zee gelegen (zie XXVII 4), was hun godsgestoelte. Uw hart gemaakt hebt enz., d.i. u inbeeldt eene godheid te zijn.</note>. -</verse>

<verse osisID="Ezek.28.3"> Zie, gij zijt wijzer dan Daniël, geen geheim is voor u verborgen<note n="3309">Gij zijt, in uwe schatting, wijzer dan Daniël, die slechts de geheimen kende, welke God hem openbaarde (zie Dan. IV 6); voor u echter is, naar uwen ijdelen waan, geen geheim, welk ook, verborgen. - De vergelijking is van den profeet, niet van den koning, aan wien Daniël waarschijnlijk onbekend was. - Zie XIV 14.</note>.</verse>

<verse osisID="Ezek.28.4"> Door uwe wijsheid en schranderheid hebt gij u macht verkregen; en gij hebt goud en zilver aangeworven in uwe schatkamers<note n="3310">Tyrus was machtig en rijk geworden door zijnen wereldhandel, de vrucht zijner wijsheid en schranderheid.</note>.</verse>

<verse osisID="Ezek.28.5"> Door uwe veelzijdige wijsheid en door uwen koophandel hebt gij uwe macht vermeerderd; en uw hart is hoogmoedig geworden op uwe kracht. -</verse>

<verse osisID="Ezek.28.6"> Deswege zegt dit de Heere God: Omdat uw hart zich verheven heeft als het hart van een God,</verse>

<verse osisID="Ezek.28.7"> daarom, zie, zal Ik vreemden over u brengen, de machtigsten der volken; en zij zullen hunne zwaarden ontblooten tegen de schoonheid uwer wijsheid, en zij zullen uwen glans ontwijden<note n="3311">De schoonheid van Tyrus beteekent zijnen rijkdom en zijne pracht. De glans, die hiervan afstraalde, maakte het in zijne schatting als tot eene godheid; daarom beteekent ontwijden hier plunderen, vernederen enz.</note>.</verse>

<verse osisID="Ezek.28.8"> Zij zullen u ombrengen en nederhalen<note n="3312">Hebr.: ‘in den kuil werpen’ als een verachtelijk lijk.</note>; en gij zult den dood der verslagenen sterven in het hart der zee<note n="3313">Gelijk de verslagenen in den krijg zult gij, ongeacht en onbetreurd, sterven in het hart der zee, op de plaats zelve, waar gij zoo trots zetelt; zie v. 2 en XXVII 4.</note>.</verse>

<verse osisID="Ezek.28.9"> Zult gij dan werkelijk zeggen: Ik ben een God, voor het aangezicht dergenen, die u ombrengen; daar gij een mensch zijt, en geen God, in de hand dergenen, die u dooden?</verse>

<verse osisID="Ezek.28.10"> Den dood der onbesnedenen<note n="3314">Hoewel lichamelijk besneden (want de besnijdenis was bij de Pheniciërs in zwang, Herod. II 104), zal hij den dood der onbesnedenen sterven, d.i. den schandelijken dood der onreinen en goddeloozen. Als zoodanigen toch golden bij de Hebreërs de onbesnedenen.</note> zult gij sterven door de hand van vreemden; want Ik heb gesproken, zegt de Heere God.</verse>

<verse osisID="Ezek.28.11"> En het woord des Heeren geschiedde tot mij, zeggende: Menschenzoon, hef een klaaglied aan over den koning van Tyrus!</verse>

<verse osisID="Ezek.28.12"> En zeg tot hem: Dit zegt de Heere God: Gij waart het zegel der gelijkvormigheid, vol wijsheid en volmaakt in schoonheid<note n="3315">Gij waart in uwen trotschen waan het zegel, d.i. de meest volkomen uitdrukking, der gelijkvormigheid met het hoogste wezen, Hebr.: ‘der volmaaktheid’; en daarom vol wijsheid enz.</note>!</verse>

<verse osisID="Ezek.28.13"> In den lusttuin van Gods paradijs waart gij<note n="3316">Hebr.: ‘In Eden, in den hof van God, waart gij’; vgl. Gen. II 15; XIII 10; Is. LI 3. Het rijke en weelderige Tyrus was in de schatting des konings als een paradijs, waar niets aan zijn geluk ontbrak.</note>; allerlei kostbaar gesteente bedekte u: cornalijn, topaas en jaspis, chrysolieth en onyx en beril, saffier en karbonkel en smaragd<note n="3317">Dezelfde negen edelgesteenten waren op het borstschild des gerichts van Exod. XXVIII 17-20; zie noot 13 aldaar en vgl. Exod. XXXIX 10-13.</note>; van goud was uw sierlijk werk; en uwe kassen waren gereed, ten dage dat gij geschapen zijt<note n="3318">De Vulgaat volgde hier de Grieksche vertaling van Aquila. Waarschijnlijk is de zin: genoemde edelgesteenten waren in gouden kassen ingezet en al deze tooi was u bereid van den dag uwer troonsbestijging af. Door foramina schijnt de H. Hiëronymus de kassen te verstaan, waarin de edelgesteenten gezet zijn; volgens anderen zijn speeltuigen met gaatjes bedoeld, als b.v. de fluit, waarmede de koning was ingehuldigd.</note>.</verse>

<verse osisID="Ezek.28.14"> Gij waart een uitgespreide en beschermende cherub, en Ik heb u gesteld op den heiligen godsberg, in het midden van vurige steenen wandeldet gij<note n="3319">Gij waart in uw Eden (v. 13) als een cherub, die met uitgespreide vleugels de schatten van Tyrus bewaakte; eene zinspeling op Gen. III 24 en Exod. XXV 19 volg. Ik heb u tot koning gesteld op den heiligen godsberg, d.i. in Tyrus, dat om den beroemden tempel van Melkart-Heracles eene heilige stede was en een als het ware met vurige steenen ommuurde en ongenaakbare godsberg scheen.</note>.</verse>

<verse osisID="Ezek.28.15"> Gij waart volmaakt in uwe wegen van den dag uwer schepping af, totdat er ongerechtigheid in u gevonden is<note n="3320">Gij waart volmaakt enz., d.i. niets ontbrak aan uwen luister van den dag uwer troonsbestijging af, totdat gij de maat uwer zonden gevuld hadt. Welke ongerechtigheid vooral bedoeld wordt, zal blijken uit de volg. verzen.</note>.</verse>

<verse osisID="Ezek.28.16"> Door de uitgebreidheid van uwen koophandel werd uw binnenste met onrecht vervuld, en gij hebt gezondigd; en Ik wierp u van den godsberg af en deed u omkomen, o beschermende cherub, uit het midden der vurige steenen.</verse>

<verse osisID="Ezek.28.17"> En uw hart verhief zich op uwe schoonheid; uwe wijsheid hebt gij verloren bij uwe schoonheid; op de aarde heb Ik u nedergeworpen; voor het aangezicht der koningen heb Ik u gemaakt tot een schouwspel.</verse>

<verse osisID="Ezek.28.18"> Door de menigte uwer ongerechtigheden en door de onrechtvaardigheid van uwen koophandel hebt gij uw heiligdom ontwijd; derhalve zal Ik vuur doen uitgaan uit uw midden, dat u verteren zal, en Ik zal u maken tot asch op de aarde voor de oogen van allen, die u zien.</verse> 


<verse osisID="Ezek.28.19"> Allen, die u gezien hebben onder de volken, staan verstomd over u; tot niets zijt gij geworden, en gij zult niet meer zijn in eeuwigheid<note n="3321">Hoewel de profeet hier spreekt over den val van den koning van Tyrus, steunt toch zijne beeldspraak op de overlevering betreffende den val der engelen. Zij toch waren in hunne oorspronkelijke heiligheid het volmaaktste evenbeeld van God (v. 12), die hen in het paradijs des hemels geplaatst en met de schoonste gaven versierd had (v. 13). Doch om hunnen hoogmoed (v. 17), omdat zij aan God gelijk wilden zijn (v. 2, 6), werden zij door God verworpen en uit den hemel gebannen (v. 16, 17), om voor immer door het helsche vuur te worden verteerd (v. 18).</note>.</verse>

<verse osisID="Ezek.28.20"> En het woord des Heeren geschiedde tot mij, zeggende:</verse>

<verse osisID="Ezek.28.21"> Menschenzoon, richt uw aangezicht tegen Sidon<note n="3322">Sidon, de beroemde handelsstad, ten noorden van Tyrus, op de smalle strook tusschen den Libanon en de Middellandsche Zee gelegen (vgl. Gen. X 15), stond oorspronkelijk aan het hoofd der Phenicische bondsstaten. Ten tijde van Salomon (vgl. III Reg. V 6) en later was het door Tyrus overvleugeld (vgl. XXVII 8). Op het einde der achtste eeuw werd Tyrus door Sennacherib vernederd en Sidon tot een van Assur afhankelijk koninkrijk verheven. Afvallig geworden, werd het in 679 v.Chr. door Asarhaddon ingenomen en verdelgd. Wederom opgebouwd, had het ten tijde van Jeremias zijn eigen koningen en een zekere zelfstandigheid (zie Jer. XXV 22 en XXVII 3). Nadat Nabuchodonosor Phenicië had onderworpen, kwam Sidon, onder de heerschappij eerst der Chaldeën en vervolgens der Perzen, aan het hoofd der Phenicische steden (vgl. I Esdr. III 7; Herod. VIII 67); in 351 v.Chr. werd het door Artaxerxes III om zijnen opstand zwaar getuchtigd en ten onder gebracht.</note> en profeteer aangaande hetzelve,</verse>

<verse osisID="Ezek.28.22"> en zeg: Dit zegt de Heere God: Zie, Ik tegen u, Sidon, en Ik zal Mij verheerlijken in het midden van u; en zij zullen weten, dat Ik de Heer ben, wanneer Ik aan hetzelve gerichten gehouden en Mij aan hetzelve geheiligd heb<note n="3323">Mij verheerlijken door machtige daden (zie Exod. XIV 4), te weten door strafgerichten, waardoor Ik Mij heiligen zal, d.i. Mij als den hater der zonde zal openbaren.</note>.</verse>

<verse osisID="Ezek.28.23"> En Ik zal daarin de pest zenden en bloed in zijne straten; en in zijn midden zullen verslagenen neerstorten door het zwaard in het rond; en zij zullen weten, dat Ik de Heer ben.</verse>

<verse osisID="Ezek.28.24"> En er zal voor het huis van Israël geen aanstoot van bitterheid meer zijn en geen doorn, die van alle zijden smart veroorzaakt rondom degenen, die hun vijandig zijn<note n="3324">Geen aanstoot, die bittere smart veroorzaakt. Hebr.: ‘er zal.... geen wondende doorn of pijnlijke distel meer zijn onder allen, die rondom hen zijn, die hen verachten’. Hiermede zijn de rondom Israël-Juda wonende volken, inzonderheid de Sidoniërs, bedoeld, die de Israëlieten menigmaal teisterden (zie XXV 3, 15 enz.). Vgl. Num. XXXIII 55.</note>; en zij zullen weten, dat Ik de Heere God ben.</verse> 


<verse osisID="Ezek.28.25"> Dit zegt de Heere God: Wanneer Ik het huis van Israël verzamel uit de volken, waaronder zij verstrooid zijn, zal Ik Mij aan hen heiligen voor de oogen der heidenen; en zij zullen wonen in hun land, dat Ik gegeven heb aan mijnen dienstknecht Jacob.</verse>

<verse osisID="Ezek.28.26"> En zij zullen daarin veilig wonen; en zij zullen huizen bouwen en wijngaarden planten en rustig wonen, wanneer Ik gerichten heb gehouden aan allen, die hun vijandig zijn in het rond; en zij zullen weten, dat Ik de Heer, hun God, ben<note n="3325">Vgl. XI 17; XX 41. Door zijne gerichten over de heidensche volken bevrijdt God tevens zijn volk van al deszelfs vroegere vijanden en openbaart Hij zich als den Heilige van Israël.</note>.</verse>

</chapter>


<chapter osisID="Ezek.29">
 

<title>Hoofdstuk XXIX.</title>
<p>Pharao, de krokodil van den Nijl, wordt gevangen en komt om met zijne legermacht wegens zijne hoovaardij en zijne trouweloosheid tegenover Juda; Egypte wordt, na getuchtigd te zijn, een gering koninkrijk (v. 1-16). Nabuchodonosor ontvangt als voltrekker van dit gericht het loon, dat hij bij Tyrus moest derven (v. 17-20); troostwoord tot Juda en den profeet (v. .21</p>


<verse osisID="Ezek.29.1"> In het tiende jaar, de tiende maand, den elfden dag der maand, geschiedde het woord des Heeren tot mij<note n="3326">Opschrift der eerste godspraak tegen Egypte (v. 1-16). In het tiende jaar der wegvoering van Joachin (I 2), toen de belegering van Jerusalem reeds een jaar had geduurd, omstreeks zeven maanden vóór de inneming der stad. Sedecias had de hulp van den toen regeerenden Pharao Ephree of Hophra (zie Jer. XLIV noot 28) ingeroepen en, op diens macht steunende, de herhaalde waarschuwing van Jeremias (zie Jer. XXVII), om zich vrijwillig aan de Chaldeën te onderwerpen, versmaad. Egypte echter had door zijne macht Juda verleid en het door trouweloosheid herhaaldelijk, zelfs nog tijdens deze laatste belegering (zie Jer. XXXVII 4), ten verderve gevoerd. Vandaar deze aankondiging der wraak van Jehova in de godspraken van XXIX tot XXXII.</note>, zeggende:</verse>

<verse osisID="Ezek.29.2"> Menschenzoon, richt uw aangezicht tegen Pharao, den koning van Egypte, en profeteer aangaande hem en aangaande geheel Egypte.</verse> 


<verse osisID="Ezek.29.3"> Spreek en zeg: Dit zegt de Heere God: Zie, Ik tegen u, Pharao, koning van Egypte, groote draak, die legert in het midden uwer stroomen en zegt: Mijn is de rivier, en ik heb mij zelven gemaakt<note n="3327">De Nijl wordt als de bron van Egypte's vruchtbaarheid met het vruchtbare Egypte vereenzelvigd; de op zijne macht en zijnen rijkdom trotsche Pharao is als de groote draak, d.i. de krokodil, het heilige dier, dat in de stroomen, d.i. in den Nijl met zijne armen en kanalen, legert. In dwazen overmoed zich vergodend, zegt hij: Mijn is de rivier en (Hebr.) ‘ik heb (haar) voor mij gemaakt’, m.a.w. ik heb dat vruchtbare water door armen, kanalen en waterbekkens (zie Exod. VII noot 8) over het land verdeeld. - De Pharao werd, als de zoon van de godheid Ra, zelf voor eene godheid gehouden; als zoodanig wordt hij op de Egyptische monumenten voorgesteld.</note>!</verse>

<verse osisID="Ezek.29.4"> En Ik zal eenen toom<note n="3328">Hebr.: ‘eenen haak’; zie XIX 4.</note> leggen tusschen uwe kaken en de visschen uwer stroomen doen vastkleven aan uwe schubben; en Ik zal u ophalen uit het midden uwer stroomen, en al uwe visschen zullen aan uwe schubben blijven hangen<note n="3329">M.a.w. de Pharao zal met zijn volk omkomen.</note>.</verse>

<verse osisID="Ezek.29.5"> En Ik zal u in de woestijn wegwerpen met al de visschen van uwen stroom; op de oppervlakte der aarde zult gij vallen, men zal u niet oprapen noch verzamelen; aan de wilde dieren der aarde en aan de vogelen des hemels heb Ik u gegeven ter verslinding.</verse>

<verse osisID="Ezek.29.6"> En al de bewoners van Egypte zullen weten, dat Ik de Heer ben; dewijl gij een rieten stok geweest zijt voor het huis van Israël<note n="3330">Een rieten stok, een passend beeld voor het aan riet vruchtbare Egypte, beteekent de hulp, die dit laatste rijk aan Juda beloofde. Die hulp echter was ijdel, bedrieglijk en voor Juda verderfelijk, gelijk het volg. vers aantoont. Dit zou de Heer, de God van Israël, op Egypte wreken, v. 8.</note>.</verse>

<verse osisID="Ezek.29.7"> Wanneer zij u in de hand namen, dan braakt gij en scheurdet gij geheel hunnen schouder<note n="3331">Septuag.: ‘geheel de hand’. Zie IV Reg. XXIV 7; Jer. XXXVII 4-8; Ez. XVII 15-21.</note>; en leunden zij op u, dan vielt gij in stukken en deedt gij al hunne lendenen waggelen.</verse>

<verse osisID="Ezek.29.8"> Daarom zegt dit de Heere God: Zie, Ik zal over u het zwaard brengen; en Ik zal van u uitroeien mensch en vee!</verse> 


<verse osisID="Ezek.29.9"> En het land Egypte zal worden tot woestenij en tot wildernis; en zij zullen weten, dat Ik de Heer ben; dewijl gij gezegd hebt: De rivier is de mijne, en ik heb haar gemaakt.</verse>

<verse osisID="Ezek.29.10"> Daarom, zie, Ik tegen u en tegen uwe stroomen; en Ik zal het land Egypte maken tot woestenijen, door het zwaard uitgemoord, van den toren van Syene tot aan de grenzen van Ethiopië<note n="3332">Hebr.: ‘Van Migdol af (zie Jer. XLIV noot 1) tot aan Syene en tot aan de grenzen van Koesj’, m.a.w. gansch Egypte in zijne geheele uitgestrektheid van de meest noordelijke stad Migdol tot aan de meest zuidelijke Syene, Egypt. ‘Sun’, Kopt. ‘Soean’, heden ‘Assoeân’ geheeten. De grenzen van Koesj of Ethiopië (zie Is. XVIII noot 1) lagen nog iets meer zuidelijk.</note>.</verse>

<verse osisID="Ezek.29.11"> Geen menschenvoet zal er doorgaan noch runderhoef het betreden, en het zal onbewoond zijn veertig jaren lang.</verse>

<verse osisID="Ezek.29.12"> En Ik zal het land Egypte woest maken te midden van verwoeste landstreken, en zijne steden te midden van verdelgde steden; en zij zullen verlaten zijn veertig jaren lang; en Ik zal de Egyptenaren verstrooien onder de volken en hen wannen over de landen<note n="3333">De v. 11 en 12 zijn eene dichterlijke en hyperbolische beschrijving van het godsgericht over Egypte; vgl. Is. XIII 20. Op dezelfde wijze spreken andere profetieën van de geheele verwoesting en ontvolking van Juda, hoewel er bewoners en wijngaarden en vruchtboomen, zelfs steden waren overgebleven (zie Jer. XL 10). De veertig jaren zijn volgens sommigen een symbolisch-profetisch getal om een lang tijdperk of eene door God afgemeten straf te beteekenen. Volgens anderen is Egypte werkelijk gedurende veertig jaren een verwoest en ontvolkt land geweest, na den inval der Chaldeën, waarvan in v. 17-21 sprake is. De verwoeste landstreken, in welker midden Egypte verwoest zal liggen, zijn (naar den H. Hiëronymus) Juda, Philistea, Edom, Moab en de overige landen, tegen welke Ezechiël heeft geprofeteerd (XXV) en Nabuchodonosor, eer hij in Egypte viel, is opgetrokken; vgl. XXX 7.</note>.</verse>

<verse osisID="Ezek.29.13"> Want dit zegt de Heere God: Na verloop van veertig jaren zal Ik Egypte verzamelen uit de volken, onder welke zij verstrooid waren.</verse>

<verse osisID="Ezek.29.14"> En Ik zal de gevangenschap van Egypte terugvoeren, en Ik zal hen plaatsen in het land Phathures, in het land hunner herkomst; en aldaar zullen zij een gering koninkrijk zijn<note n="3334">Het land Phathures, d.i. Boven-Egypte (zie Jer. XLIV noot 1), was (vgl. Herod. II 4) de oorspronkelijke bakermat der Egyptenaren. Aldaar, binnen de grenzen van hun geboorteland, zullen zij nog een gering koninkrijk zijn.</note>.</verse> 


<verse osisID="Ezek.29.15"> Onder de overige koninkrijken zal het zeer gering zijn, en het zal zich niet meer verheffen boven de volken, en Ik zal hen klein maken, opdat zij niet gebieden over de volken<note n="3335">Ruim 60 jaren na deze profetie (in 525) kwam Egypte onder de Perzische opperheerschappij, die ruim eene eeuw geduurd heeft; daarop volgde de zwakke regeering van inheemsche dynastieën, die vooral in Boven-Egypte hunnen zetel hadden (415-350). Na nogmaals door de Perzen te zijn overwonnen, kwam Egypte onder den schepter van Alexander den Groote en na hem werd de Grieksche overheersching door de Ptolomeën bestendigd tot aan de komst der Romeinen.</note>.</verse>

<verse osisID="Ezek.29.16"> Ook zullen zij voor het huis van Israël geen toeverlaat meer zijn, ongerechtigheid leerend om te vluchten en hen te volgen<note n="3336">Ongerechtigheid leerend, d.i. Juda door zijne macht verlokkend tot een verbond in strijd met Gods wil. Naar het Hebr. zal Egypte ‘niet meer voor het huis van Israël een toeverlaat zijn, ongerechtigheid in herinnering brengend, omdat zij het met hen hielden’. De ongerechtigheid van Israël bestond in zijn vertrouwen op den steun van Egypte, met verzaking van Jehova. Die steun zal met de vernedering van Egypte te niet gaan, en bijgevolg zal dit rijk niet meer als aanklager van het afvallige Israël bij God kunnen optreden.</note>; en zij zullen weten, dat Ik de Heere God ben.</verse>

<verse osisID="Ezek.29.17"> En het gebeurde in het zeven en twintigste jaar, in de eerste (maand), op den eersten der maand: het woord des Heeren geschiedde tot mij<note n="3337">Het zeven en twintigste jaar na de wegvoering van Joachin (I 2) is het jaar 571. Het was het zestiende jaar na den val van Jerusalem en ruim één jaar, nadat Nabuchodonosor de dertienjarige belegering van Tyrus had beëindigd, drie jaren, voordat hij optrok naar Egypte. Want deze laatste krijgstocht, waarvan in de hier volgende profetie gesproken wordt, had volgens de annalen van dien Chaldeeuwschen koning plaats in zijn 37e jaar, in 568 v.Chr. (zie Jer. XLIII noot 15).</note>, zeggende:</verse>

<verse osisID="Ezek.29.18"> Menschenzoon, Nabuchodonosor, de koning van Babylon, heeft zijn leger zwaar dienstwerk doen verrichten tegen Tyrus; elk hoofd is kaal geworden, en elke schouder is ontveld; en geen loon is hem noch zijn leger uit Tyrus geworden voor het dienstwerk, dat hij voor Mij verricht heeft tegen haar<note n="3338">Zwaar dienstwerk, b.v. bij het aanleggen van den dam tusschen het vasteland en Tyrus (volgens den H. Hiëronymus, zie XXVI noot 11), bij het oprichten der belegeringswerktuigen, schansen enz., zoodat, hyperbolisch uitgedrukt, elk hoofd kaal en elke schouder ontveld was geworden door het drukken der draagkorven (met hout, aarde, steenen enz.) op hoofd en schouder. Geen loon, zie XXVI noot 14. Voor Mij, want Nabuchodonosor was, ofschoon onbewust, de uitvoerder van Gods wil.</note>.</verse> 


<verse osisID="Ezek.29.19"> Daarom zegt dit de Heere God: Zie, Ik zal Nabuchodonosor, den koning van Babylon, in het land Egypte brengen; en hij zal deszelfs rijkdom nemen en deszelfs buit plunderen en deszelfs roofgoed rooven; en het zal het loon zijn voor zijn leger</verse>

<verse osisID="Ezek.29.20"> en voor den arbeid, dien hij verricht heeft tegen haar; Ik heb hem het land Egypte gegeven<note n="3339">Een profetisch verleden, dat op Gods raadsbesluit dienaangaande ziet.</note>, omdat hij voor Mij gearbeid heeft, zegt de Heere God.</verse>

<verse osisID="Ezek.29.21"> Te dien dage zal er een hoorn opspruiten voor het huis van Israël; en Ik zal u een geopenden mond geven in hun midden<note n="3340">Te dien dage, wanneer Egypte, de oude vijand van Gods volk, is ten val gekomen, zal (naar het Hebr.) God den thans afgehouwen hoorn van Israël (Thren. II 3), deszelfs macht, doen opspruiten, door de herstelling van zijn Rijk; vgl. XI 17. - God had den mond van den profeet reeds geopend, toen de tijding van Jerusalem's ondergang tot hem was gekomen (zie XXIV 26 volg.; XXXIII 21 volg.). Daarom beteekent Ik zal u een geopenden mond geven, dat door de vervulling der profetie tegen Egypte het gezag van den profeet en diens vrijmoedigheid zullen toenemen.</note>; en zij zullen weten, dat Ik de Heer ben.</verse>

</chapter>


<chapter osisID="Ezek.30">
 

<title>Hoofdstuk XXX.</title><p>Vervolg. Welhaast zal Nabuchodonosor Boven- en Beneden-Egypte komen verwoesten en deszelfs bondgenooten slaan (v. 1-19). De onlangs geleden nederlaag is het begin van het einde (v. 20-26).</p>


<verse osisID="Ezek.30.1"> En het woord des Heeren geschiedde tot mij, zeggende<note n="3341">Deze profetie is naar den H. Hiëronymus en de nieuweren uitgesproken ongeveer in denzelfden tijd als die van XXIX 1.</note>.</verse>

<verse osisID="Ezek.30.2"> Menschenzoon, profeteer en zeg: Dit zegt de Heere God: Jammert: Wee, wee den dag!</verse>

<verse osisID="Ezek.30.3"> Want nabij is de dag, en genaderd de dag des Heeren: een dag van wolken, de tijd der heidenen zal het zijn<note n="3342">De dag, door Joël (I 15; II 1, 2; vooral III 1 volg.) voorspeld, de tijd van het gericht over de heidensche volken, inzonderheid over Egypte (v. 4). Vgl. Soph. I 7, 14.</note>!</verse>

<verse osisID="Ezek.30.4"> En het zwaard zal komen over Egypte; en siddering zal er zijn in Ethiopië, wanneer er doorboorden zullen vallen in Egypte en zijn rijkdom zal worden weggehaald en zijne grondvesten vernield zullen worden<note n="3343">Ethiopië is hier vermeld als het aangrenzende land; zie XXIX 10. In het volg. vers staat het vooraan onder de hulptroepen van Egypte.</note>.</verse>

<verse osisID="Ezek.30.5"> Ethiopië en Libye en de Lydiërs<note n="3344">Hebr.: ‘Koesj en Poet en Loed’; zie Jer. XLVI noot 11.</note> en al het overige volk<note n="3345">Hebr.: ‘al het vreemde volk’, de huurtroepen; zie Jer. XXV noot 20.</note> en Chub en de zonen van het land des verbonds<note n="3346">In plaats van het onbekende Chub lezen sommigen Loeb (de Libyers), anderen Noeb (de Nubiërs). Eindelijk in het algemeen de zonen of de inwoners van elk land, dat met Egypte in verbond was; naar de Septuag.: ‘en de zonen mijns verbonds’, kunnen de in Egypte wonende Judeërs bedoeld zijn.</note> zullen met hen door het zwaard vallen.</verse>

<verse osisID="Ezek.30.6"> Dit zegt de Heere God: En neerstorten zullen zij, die Egypte steunen, en gefnuikt zal worden de trots zijner heerschappij; van den toren van Syene af zullen zij daarin door het zwaard vallen<note n="3347">Zij, die Egypte steunen, zijn zijne legers, de trots zijner heerschappij, Hebr.: ‘zijner sterkte’. Van den toren enz., Hebr.: ‘van Migdol tot Syene’; zie XXIX noot 7.</note>, zegt de Heer, de God der heerscharen.</verse>

<verse osisID="Ezek.30.7"> En zij<note n="3348">Zij, de Egyptenaren of eigenlijk hunne landstreken. Zie verder XXIX 12.</note> zullen verwoest zijn te midden van verdelgde landen, en zijne steden zullen te midden van verwoeste steden zijn.</verse>

<verse osisID="Ezek.30.8"> En zij zullen weten, dat Ik de Heer ben, wanneer Ik vuur<note n="3349">Het krijgsvuur.</note> ontsteek in Egypte en al zijne helpers verplet worden.</verse>

<verse osisID="Ezek.30.9"> Te dien dage zullen er boden van mijn aangezicht uitgaan op galeien om Ethiopië's gerustheid te niet te doen<note n="3350">Daar God zelf door zijne wrekers (v. 10) Egypte zal slaan, zijn de vluchtelingen, die, op schepen den Nijl opvarend, de wijk nemen, als boden, die van Gods aangezicht uitgaan om Ethiopië te doen opschrikken. Vgl. Is. XVIII 2.</note>; en er zal siddering onder hen zijn op den dag van Egypte, want het zal ongetwijfeld komen.</verse>

<verse osisID="Ezek.30.10"> Dit zegt de Heere God: Ik zal met Egypte's volksmenigte een einde maken door de hand van Nabuchodonosor, den koning van Babylon.</verse>

<verse osisID="Ezek.30.11"> Hij en zijn volk met hem, de dappersten der volken, zullen derwaarts gevoerd worden om het land te verderven; en zij zullen hunne zwaarden ontblooten tegen Egypte en het land vullen met verslagenen.</verse>

<verse osisID="Ezek.30.12"> En Ik zal de beddingen der stroomen droog maken<note n="3351">Om eenen doortocht te banen voor het vijandelijke leger. Vgl Is. XI 15, 16.</note> en het land overleveren in de handen van de allerboosten; en verdelgen zal Ik het land en zijne volheid door de hand van vreemden: Ik, de Heer, heb gesproken.</verse>

<verse osisID="Ezek.30.13"> Dit zegt de Heere God: En vernietigen zal Ik de afgodsbeelden en de afgoden uit Memphis doen vergaan; en een vorst uit het land Egypte zal er niet meer zijn; en Ik zal verschrikking brengen in het land Egypte<note n="3352">Memphis, Hebr. ‘Nof’ (zie Is. XIX noot 11), de hoofdstad van Beneden-Egypte, was de hoofdzetel van den Egyptischen Apisdienst; ook was daar het heiligdom van Ptah (vandaar de heilige naam der stad Ha-ka-ptah, d.i. huis van den eeredienst van Ptah). Het was ook het gewone verblijf der Egyptische koningen. Zie XXIX 14.</note>.</verse>

<verse osisID="Ezek.30.14"> En verderven zal Ik het land Phathures en vuur ontsteken in Taphnis en gerichten houden in Alexandrië<note n="3353">Zie voor Phathures XXIX noot 9, voor Taphnis Jer. II noot 16, voor Alexandrië, Hebr.: ‘No’ (Thebe), Nah. III noot 4.</note>.</verse>

<verse osisID="Ezek.30.15"> En Ik zal mijne verbolgenheid uitstorten over Pelusium, de veste van Egypte, en de menigte van Alexandrië uitroeien<note n="3354">Pelusium, Hebr. ‘Sin’, aan de uitmonding van den meest oostelijken Nijlarm gelegen, was eene voorname veste, de sleutel van Egypte voor de uit het Oosten komende legers. Voor de menigte van Alexandrië heeft het Hebr. ‘hamoon No’, d.i. de menigte van No; zie Jer. XLVI noot 28.</note></verse>

<verse osisID="Ezek.30.16"> En Ik zal vuur ontsteken in Egypte; als eene vrouw in barensnood zal Pelusium smart lijden, en Alexandrië zal verdelgd worden, en in Memphis zal angst zijn dag aan dag<note n="3355">Hebr.: ‘en Nof (ziet) vijanden bij dag’. Want de zegevierende vijanden zullen Nof (zie noot 12) niet heimelijk als bij nacht verrassen, doch op klaarlichten dag openlijk aanvallen. Vgl. Jer. XV 8.</note>.</verse>

<verse osisID="Ezek.30.17"> De jonge mannen van Heliopolis en Bubastus zullen door het zwaard vallen, en zij zelven zullen gevankelijk worden weggevoerd<note n="3356">Zie voor Heliopolis Jer. XLIII noot 15; zijne jonge mannen zijn de weerbare manschappen. Bubastus, Egypt. ‘Pa-Bast’, d.i. stad van (de godin) Bast, de met een kattekop voorgestelde godin der zinnelijke liefde. Deze stad was gelegen aan de oostzijde van den Pelusiaanschen Nijlarm. Zij zelven, d.i. de genoemde steden, geheel hare overige bevolking.</note></verse> 


<verse osisID="Ezek.30.18"> En in Taphnis zal de dag verduisteren, wanneer Ik aldaar de schepters van Egypte verbreek en in haar de trots harer macht vergaat; haar zal eene wolk bedekken, en hare dochters zullen in gevangenschap worden weggevoerd<note n="3357">Duisternis en wolk zijn het zinnebeeld der rampen over Taphnis (zie noot 13). De schepters aldaar beteekenen de macht der Pharao's, die in deze stad hunnen zetel hadden; vgl. Jer. XLIII 8 volg. Hare dochters zijn de mindere steden van Beneden-Egypte met hare bevolking.</note>.</verse>

<verse osisID="Ezek.30.19"> En Ik zal gerichten houden aan Egypte; en zij zullen weten, dat Ik de Heer ben.</verse>

<verse osisID="Ezek.30.20"> En het gebeurde in het elfde jaar, in de eerste maand, op den zevenden der maand<note n="3358">Toen Jerusalem reeds in het tweede jaar werd belegerd, vier maanden vóór den val der stad, nadat Pharao eene vergeefsche poging gedaan had om Jerusalem te ontzetten (zie Jer. XXXVII 5-9).</note>, dat het woord des Heeren tot mij geschiedde, zeggende:</verse>

<verse osisID="Ezek.30.21"> Menschenzoon, den arm van Pharao, den koning van Egypte, heb Ik gebroken; en zie, hij is niet verbonden om weder te genezen, om met doeken omwonden en met windselen omzwachteld te worden, ten einde hij, weder sterk geworden, het zwaard zou kunnen voeren<note n="3359">M.a.w. Pharao's kracht is onherstelbaar gebroken. Zie XVII 9. Wellicht doelt de profeet op de nederlaag, welke Pharao's leger had geleden, toen het door de belegeraars van Jerusalem was teruggeslagen. Vgl. XVII 17.</note>.</verse>

<verse osisID="Ezek.30.22"> Daarom zegt dit de Heere God: Zie, Ik tegen Pharao, den koning van Egypte, en verbrijzelen zal Ik zijnen arm, den sterken, maar (ook) den gebrokenen<note n="3360">Hebr.: ‘zijne armen, den sterken en den gebrokenen’. Al wat Pharao nog overig heeft aan strijdkrachten, zal God door de Chaldeën vernietigen. Zie voor het volg. vers XXIX 12.</note>; en het zwaard zal Ik neerslaan uit zijne hand.</verse>

<verse osisID="Ezek.30.23"> En Egypte zal Ik verstrooien onder de volken en hen wannen over de landen.</verse>

<verse osisID="Ezek.30.24"> En de armen van den koning van Babylon zal Ik versterken en mijn zwaard geven in zijne hand; en de armen van Pharao zal Ik breken, en kermend zullen de verslagenen kermen voor diens aangezicht<note n="3361">Naar den grondtekst zal Pharao kermen voor het aangezicht van den overwinnaar, gelijk een doodelijk gewonde kermt. Vgl. XXVIII 9. In het tweede halfvers heeft de Septuag.: ‘en hij (de koning van Babylon) zal het (zwaard) brengen over Egypte; en hij zal deszelfs buit plunderen en deszelfs roofgoed rooven’; zie XXIX 19.</note>.</verse> 


<verse osisID="Ezek.30.25"> En de armen van den koning van Babylon zal Ik versterken, en de armen van Pharao zullen neerzinken; en zij zullen weten, dat Ik de Heer ben, wanneer Ik mijn zwaard geef in de hand van den koning van Babylon en hij het trekt tegen het land Egypte.</verse>

<verse osisID="Ezek.30.26"> En Egypte zal Ik verstrooien onder de volken en hen wannen over de landen; en zij zullen weten, dat Ik de Heer ben.</verse>

</chapter>


<chapter osisID="Ezek.31">
 

<title>Hoofdstuk XXXI.</title><p>Egypte spiegele zich aan Assur, dat hoog als een ceder was verheven (v. 1-9), doch diep is gevallen (v. 10-18).</p>


<verse osisID="Ezek.31.1"> En het gebeurde in het elfde jaar, in de derde maand, den eersten der maand<note n="3362">Bijna twee maanden na XXX 20, weinige weken vóór den val van Jerusalem.</note>, dat het woord des Heeren tot mij geschiedde, zeggende:</verse>

<verse osisID="Ezek.31.2"> Menschenzoon, zeg tot Pharao, den koning van Egypte, en tot zijn volk: Wien zijt gij gelijk geworden in uwe grootheid?</verse>

<verse osisID="Ezek.31.3"> Zie, Assur was als een ceder op den Libanon<note n="3363">De hooge en krachtige ceder, de trots van den Libanon (zie XVII 3) beteekent het wereldrijk (vgl. Dan. IV 17 volg.) van Assur, dat, hoe oud en machtig ook, ten val was gekomen. De toepassing der vergelijking op Egypte, in v. 2 voorbereid, wordt aan het einde van v. 18 aangeduid.</note>, schoon van takken en dicht van gebladerte en hoog van stam, en tusschen dicht loover<note n="3364">Hebr. en Septuag.: ‘tusschen de wolken’.</note> verhief zich zijne kruin.</verse>

<verse osisID="Ezek.31.4"> Wateren voedden hem, de kolk maakte hem hoog; hare stroomen vloeiden rondom zijne wortels, en hare beken zond zij naar al de boomen des velds<note n="3365">De kolk of de groote en diepe waterplas en de wateren, die den ceder besproeiden, wijzen op den Tigris met zijne armen en beteekenen den rijkdom van Assur, waarvan ook de onderworpen volken (de overige boomen des velds) genoten.</note>.</verse> 


<verse osisID="Ezek.31.5"> Daarom verhief zich zijne hoogte boven al de boomen des velds; en menigvuldig werden zijne twijgen, en hoog werden zijne takken wegens de vele wateren.</verse>

<verse osisID="Ezek.31.6"> En toen hij zijne schaduw had uitgebreid, maakten al de vogelen des hemels nesten in zijne takken, en onder zijn gebladerte wierpen al de dieren der wouden hunne jongen, en onder zijne schaduw woonde eene schare van zeer vele volken<note n="3366">De vele aan Assur onderworpen volken. De beeldspraak gaat hier in de eigenlijke rede over.</note>.</verse>

<verse osisID="Ezek.31.7"> En hij was allerschoonst in zijne grootheid en in den wijden omvang zijner takken; zijn wortel toch lag aan vele wateren.</verse>

<verse osisID="Ezek.31.8"> Ceders hooger dan deze waren er niet in het paradijs van God, dennen<note n="3367">Hebr. ‘cypressen’.</note> evenaarden zijne hoogte niet, en geen platanen hadden gebladerte als deze; geenerlei boom in het paradijs van God was gelijk aan hem en zijne schoonheid.</verse>

<verse osisID="Ezek.31.9"> Want schoon had Ik hem gemaakt en met veel en dicht gebladerte; en hem benijdden al de boomen van den lusthof, die in het paradijs van God waren<note n="3368">Hebr. ‘alle boomen van Eden, die in den hof van God waren’; zie Gen. II noot 11. Assur had zijne grootheid en zijnen luister aan God te danken; doch in plaats van dit te erkennen, was het hoovaardig en schreef het zijne grootheid toe aan eigen krachten. Hieraan spiegele zich Egypte, dat, even trotsch (zie XXIX 3, 9), gelijk Assur zal vernederd worden (v. 10 volg.).</note>.</verse>

<verse osisID="Ezek.31.10"> Daarom zegt dit de Heere God: Omdat hij verheven was in hoogte, en hij zijne groene en dichte kruin verhief<note n="3369">Hebr. en Septuag.: ‘en hij zijne kruin tusschen de wolken verhief’. Zie voor Assur's hoogmoed Is. X 9 volg.; XXXVI 19 volg.; XXXVII 23 en vgl. Ez. XXVIII 17.</note>, en zijn hart trotsch was op zijne hoogte,</verse>

<verse osisID="Ezek.31.11"> leverde Ik hem over in de hand van den machtigsten der volken<note n="3370">Cyaxares met zijne Meden, gesteund door den onderkoning van Babylon, Nabopalassar, overwon den koning van Assur, nam Ninive in en maakte een einde aan dit rijk, waarschijnlijk in 606 v.Chr.</note>; naar willekeur zal hij met hem handelen<note n="3371">Septuag.: ‘en hij bewerkte deszelfs (Assur's) verdelging’. Ook in v. 12 heeft de Grieksche vertaling beter den verleden tijd.</note>; overeenkomstig zijne goddeloosheid verstiet Ik hem.</verse>

<verse osisID="Ezek.31.12"> En vreemdelingen en de allerwreedsten der volken zullen hem<note n="3372">Assur onder het beeld van den ceder.</note> afhouwen en hem wegwerpen op de bergen; en in al de dalen zullen zijne takken vallen, en afgeknot liggen zijne twijgen op al de rotsen der aarde<note n="3373">Door takken en twijgen zijn de verslagen Assyriërs beteekend. Zie verder noot 5.</note>; en uit zijne schaduw zullen al de volken der aarde wijken en hem verlaten.</verse>

<verse osisID="Ezek.31.13"> Op zijn gevallen stam woonden al de vogelen des hemels, en op zijne takken verwijlden al de wilde dieren des velds<note n="3374">De gevelde boom wordt hier als een lijk voorgesteld, waarop roofvogels en wilde dieren azen. Vgl. XXXII 4.</note>.</verse>

<verse osisID="Ezek.31.14"> Daarom zullen geene boomen aan de wateren trotsch zijn op hunne hoogte noch hunnen top verheffen tusschen dicht en loofrijk gebladerte<note n="3375">Hebr.: ‘opdat geene boomen... trotsch zijn noch hunne kruin verheffen tusschen de wolken’ enz. Gods bedoeling bij het verdelgen van het trotsche Assur was eene les te geven aan de overige volken, inzonderheid aan Egypte.</note> noch in hunne hoogte zich oprichten, zij alle, die besproeid worden door de wateren; want allen zijn zij overgeleverd ten dood, tot het onderaardsche land, in het midden der menschenkinderen, bij hen, die neerdalen in den kuil<note n="3376">Al de trotsche wereldmachten zullen om hunnen hoogmoed ten val komen. De profeet stelt hen voor als menschen, die sterven en begraven worden.</note>.</verse>

<verse osisID="Ezek.31.15"> Dit zegt de Heere God: Ten dage, toen hij neerdaalde naar de onderwereld, deed Ik rouwen, bedekte Ik hem met de kolk<note n="3377">Over het gevallen Assur (als een persoon gedacht) deed Ik rouwen; Ik bedekte hem, Assur, met een vloed van rampen, Hebr.: ‘Ik bedekte zijn en twege de kolk’ met een rouwgewaad. Waarin dit rouwen van de kolk (zie noot 4) bestond, wordt verder gezegd: Ik hield hare stroomen terug enz. Inderdaad gelijk de aarde gezegd wordt te treuren, als zij geene vruchten voortbrengt, zoo rouwt de waterbron, als zij geene wateren meer geeft om den ceder te doen groeien. Met die beeldspraak is duidelijk uitgesproken, dat de bron van Assur's grootheid ophield te vloeien en daarmede zijne grootheid verdween.</note>; en Ik hield hare stroomen terug en stuitte de vele wateren; over hem treurde de Libanon, en al de boomen des velds beefden<note n="3378">Hebr.: ‘Ik kleedde wegens hem den Libanon in rouw en al de boomen des velds vielen zijnentwege in onmacht’. De Libanon wordt genoemd als de standplaats van den ceder, v. 3. De boomen des velds beteekenen de overige volken, zie v. 4.</note>.</verse> 


<verse osisID="Ezek.31.16"> Door het dreunen van zijnen val deed Ik de volken beven, toen Ik hem afvoerde naar de onderwereld bij hen, die neerdaalden in den kuil; en in het onderaardsche land troostten zich al de boomen des lusthofs, de uitgelezene en de schoone op den Libanon, alle, die besproeid werden door de wateren<note n="3379">Zie Is. XIV 9 volg. De zin is: de reeds gevallen machtige rijken troostten zich, omdat zij ook Assur in hun lot zagen deelen. Voor lusthof heeft het Hebr. ‘Eden’.</note>.</verse>

<verse osisID="Ezek.31.17"> Want ook zij zullen met hem neerdalen<note n="3380">Hebr. en Septuag.: ‘zijn met hen afgedaald’.</note> in de onderwereld bij de verslagenen door het zwaard; en ieders arm zal rusten onder diens schaduw in het midden der volken<note n="3381">Elk der volken, die in de onderwereld zijn afgedaald, zal, op den arm leunende, rusten, d.i. troost vinden, in het gezelschap van Assur als onder diens schaduw. Gelijk zij op aarde onder de schaduw of onder het gezag van Assur rust vonden, zoo troosten zij zich thans in de onderwereld om zijne tegenwoordigheid. Naar het Hebr. zal ook ‘zijn arm’ in de onderwereld afdalen, te weten degenen, die Assur ten arm, tot steun en hulp verstrekten en wederkeerig door Assur beschermd werden en aldus ‘onder zijne schaduw gezeten waren in het midden der volken’.</note>.</verse>

<verse osisID="Ezek.31.18"> Aan wien hebt gij u gelijk gemaakt, o heerlijke en hooge onder de boomen van den lusthof<note n="3382">Het woord is gericht tot Pharao, die zijn eigen rijk boven alle wereldrijken stelde. Daarom zal hij het lot van al de hoovaardigen (v. 14) deelen.</note>? Zie, met de boomen van den lusthof zijt gij weggevoerd<note n="3383">Een profetisch verleden. Dit was in Gods raadsbesluit bepaald. Septuag. in den imperatief: ‘daal af en word neergehaald met de boomen’ enz.</note> naar het onderaardsche land; in het midden van de onbesnedenen zult gij liggen<note n="3384">Zie XXVIII 10. Ook in Egypte was de besnijdenis in hooge eer en woog dus deze schande te zwaarder.</note> bij hen, die verslagen zijn door het zwaard! Dat is Pharao<note n="3385">Dat is het lot, het vernederend uiteinde, van Pharao enz. Even trotsch als Assur, zal hij even diep vallen.</note> en geheel zijne volksmenigte, zegt de Heere God.</verse>

</chapter>


<chapter osisID="Ezek.32"> 
 

<title>Hoofdstuk XXXII.</title>
<p>Klaagzang over Pharao: het gevangen zeemonster wordt de prooi der wilde dieren (v. 1-6); indruk van dit godsgericht (v. 7-16). Pharao met zijn volk in de onderwereld afgedaald (v. 17-32).</p>


<verse osisID="Ezek.32.1"> En het gebeurde in het twaalfde jaar, in de twaalfde maand, den eersten der maand<note n="3386">Eén jaar en negen maanden na XXXI 1; doch vele Hebr. handschriften, de Syrische vertaling en de Septuag. naar den Cod. Alex. hebben: ‘in het elfde jaar’.</note>, dat het woord des Heeren tot mij geschiedde, zeggende:</verse>

<verse osisID="Ezek.32.2"> Menschenzoon, hef een klaaglied aan op Pharao, den koning van Egypte, en zeg tot hem: Aan een leeuw onder de volken waart gij gelijk en aan een draak in de zee; en gij woeldet met uwen hoorn in uwe stroomen en maaktet het water troebel met uwe pooten en plastet door zijne stroomen<note n="3387">De vergelijking met een leeuw, het zinnebeeld van Egypte's macht onder de volken, wordt niet verder verklaard; wel echter die met een draak, den krokodil van den Nijl; zie XXIX 3. Zijn woelen in het water beteekent het woeste optreden van Egypte, zijn krijgsgeweld enz.</note>.</verse>

<verse osisID="Ezek.32.3"> Daarom zegt dit de Heere God: Ik zal over u mijn net uitspreiden bij eene schare van vele volken, en en Ik zal u ophalen in mijn garen<note n="3388">Hebr.: ‘en zij (de vele volken) zullen u’ enz.</note>.</verse>

<verse osisID="Ezek.32.4"> En Ik zal u wegwerpen op het land, op de oppervlakte des velds zal Ik u wegsmijten; en al het gevogelte des hemels zal Ik op u doen wonen en de wilde dieren der geheele aarde van u verzadigen<note n="3389">Zie XXIX 5; XXXI 13.</note>.</verse>

<verse osisID="Ezek.32.5"> En Ik zal uw vleesch prijsgeven op de bergen en uwe heuvelen vullen met uw bedorven bloed<note n="3390">Naar de Syr. vertaling en de Grieksche van Symmachus: ‘met uw gewormte’.</note>.</verse>

<verse osisID="Ezek.32.6"> En Ik zal het land drenken met uw stinkend bloed op de bergen<note n="3391">Hebr.; ‘Ik zal het land uwer overstrooming (het lage Nijldal) drenken... tot op de bergen’. Niet meer het vruchtbare Nijlwater, doch uw bloed zal het Nijldal overstroomen en reiken tot op de bergen.</note>, en de dalen zullen vol zijn van u.</verse>

<verse osisID="Ezek.32.7"> En Ik zal, als gij wordt uitgebluscht, den hemel omhullen en zijne sterren zwart doen worden; de zon zal Ik met eene wolk bedekken, en de maan zal haar licht niet geven<note n="3392">Egypte in zijnen luister wordt hier voorgesteld als een helder lichtend gesternte (wellicht zinspelend op het sterrenbeeld ‘de Draak’, zie v. 2 en vgl. Is. XIV 12), bij welks uitblussching de sterren, inzonderheid de zon en de maan, zich in het zwarte rouwgewaad kleeden. Vgl. Joël II 2; III 15, waar eveneens de dag van 's Heeren gericht door duisternis wordt verzinlijkt.</note>.</verse>

<verse osisID="Ezek.32.8"> Al de lichten des hemels zal Ik doen treuren over u; en Ik zal duisternis brengen over uw land, zegt de Heere God<note n="3393">Eene zinspeling op de plaag der duisternis, Exod. X 21 volg. Wat hier in dit vers nog volgt, staat niet in het Hebr. noch in de Septuag. noch in de vertaling van den H. Hiëronymus.</note>, als uwe gewonden zullen vallen in het midden des lands, zegt de Heere God.</verse>

<verse osisID="Ezek.32.9"> En Ik zal het hart veler volken doen ontstellen, als Ik uwen ondergang uitbreng onder de volken, over landen, die gij niet kent<note n="3394">Bij de tijding van uwen ondergang zullen zelfs de verst afgelegen en onbekende volken in onrust geraken. Vgl. XXVI 15 volg.; XXXI 16. In plaats van uwen ondergang heeft de Septuag. wellicht beter: ‘uwe gevangenschap’, d.i. uwe gevangenen.</note>.</verse>

<verse osisID="Ezek.32.10"> En Ik zal vele volken over u doen verstommen; en hunne koningen zullen van overgrooten schrik beven over u, wanneer mijn zwaard begint te zwaaien voor hun aangezicht<note n="3395">Want het zwaard van Gods wraak, dat over Egypte is getrokken, bedreigt ook de overige volken; zie Jer. XXV 11; XXVII 6, 7.</note>; en zij zullen eensklaps<note n="3396">Hebr.: ‘elk oogenblik’, want weldra kan de beurt aan hen zijn.</note> verbijsterd zijn, ieder om zijn eigen leven, ten dage van uwen val.</verse>

<verse osisID="Ezek.32.11"> Want dit zegt de Heere God: Het zwaard van Babylon's koning zal komen over u.</verse>

<verse osisID="Ezek.32.12"> Met zwaarden van helden zal Ik uwe volksmenigte neervellen - onverwinbaar zijn al deze volken<note n="3397">Hebr.: ‘de (meest) woeste der volken (zijn zij) altemaal’, te weten al de Babyloniërs. Zie XXVIII 7; XXXI 12.</note>; en zij zullen den trots van Egypte verwoesten, en zijne volksmenigte zal verdelgd worden.</verse>

<verse osisID="Ezek.32.13"> En verderven zal Ik al zijn vee, dat aan de zeer vele wateren was<note n="3398">Hebr.: ‘van de vele wateren’, d.i. van den Nijlstroom, doen verdwijnen. Zie verder XXIX 8, 11.</note>; en geen menschenvoet zal ze meer troebel maken noch runderhoef ze in beroering brengen.</verse> 


<verse osisID="Ezek.32.14"> Alsdan zal Ik hunne wateren allerhelderst maken en hunne stroomen als olie doen aanvloeien, zegt de Heere God,</verse>

<verse osisID="Ezek.32.15"> wanneer Ik het land Egypte tot woestenij heb gemaakt<note n="3399">Het helder worden van het door het drukke verkeer anders nog meer troebele Nijlwater zal het gevolg zijn van het verdwijnen van mensch en vee.</note>; het land nu zal ontledigd worden van zijne volheid, wanneer Ik al zijne bewoners heb geslagen; en zij zullen weten, dat Ik de Heer ben.</verse>

<verse osisID="Ezek.32.16"> Een klaaglied is het, en men zal het zingen; de dochters der volken<note n="3400">De klaagvrouwen van andere volken. Zie Jer. IX 17.</note> zullen het zingen; op Egypte en op al zijne volksmenigte zullen zij het zingen, zegt de Heere God.</verse>

<verse osisID="Ezek.32.17"> En het gebeurde in het twaalfde jaar, den vijftienden der maand<note n="3401">Waarschijnlijk: der twaalfde maand; zie v. 1. Septuag.: ‘der eerste maand’; zie noot 1.</note>, dat het woord des Heeren tot mij geschiedde, zeggende:</verse>

<verse osisID="Ezek.32.18"> Menschenzoon, zing een treurzang op de volksmenigte van Egypte en haal haar neder, alsmede de dochters der machtige volken, naar het onderaardsche land, bij degenen, die neerdalen in den kuil<note n="3402">Haal haar neder door uwen profetischen treurzang; m.a.w. profeteer de nederdaling van Egypte en van andere machtige volken in de onderwereld. Zie Jer. I 10 en V 14, waar eveneens het woord van den profeet uitwerkt wat het voorspelt.</note>.</verse>

<verse osisID="Ezek.3219,"> Wien overtreft gij in schoonheid? Daal neder en lig bij de onbesnedenen<note n="3403">De vraag is gericht tot Pharao, die in zijnen waan een ieder overtrof (zie XXXI 2, 18), doch om zijne hoovaardij zoo diep mogelijk zal vernederd worden. Zie XXXI 18 voor onbesnedenen.</note>!</verse>

<verse osisID="Ezek.32.20"> Te midden van verslagenen door het zwaard zullen zij vallen; het zwaard is getrokken; men heeft haar en al hare volken neergehaald.</verse>

<verse osisID="Ezek.32.21"> Tot haar zullen de machtigsten der helden uit het midden der onderwereld spreken, zij, die met hare helpers<note n="3404">De hulptroepen van Egypte, XXX 5. Vgl. Is. XIV 10-17.</note> zijn neergedaald en daar liggen als onbesnedenen, verslagenen door het zwaard.</verse>

<verse osisID="Ezek.32.22"> Aldaar is Assur en geheel zijne volksmenigte; rondom hem zijn hare graven; allen verslagenen en die gevallen zijn door het zwaard,</verse>

<verse osisID="Ezek.32.23"> wier graven geplaatst zijn in het diepste van den kuil; en zijne volksmenigte ligt rondom zijn graf; zij allen zijn verslagenen en gesneuvelden door het zwaard, die eertijds schrik verspreid hadden in het land der levenden<note n="3405">Assur was reeds ondergegaan en met geheel zijne volksmenigte, te weten met de Assyriërs zelven en de aan Assur onderworpen volken, als het ware ter onderwereld afgevaren. De profeet ziet rondom het graf van Assur de graven dier volksmenigte in het diepste van het doodenrijk, tot straf van hunne woestheid en wreedheid.</note>.</verse>

<verse osisID="Ezek.32.24"> Aldaar is AElam<note n="3406">Zie Is. XXI noot 3 en Jer. XLIX 35-39. Ezechiël's profetische blik zag het toen nog bestaande AElam in de onderwereld.</note> en geheel zijne volksmenigte rondom zijn graf; zij allen zijn verslagenen en gesneuvelden door het zwaard, die als onbesnedenen zijn neergedaald naar het onderaardsche land, die hunnen schrik verspreid hadden in het land der levenden; en zij droegen<note n="3407">En daarom droegen zij enz.</note> hunne schande met degenen, die neerdalen in den kuil.</verse>

<verse osisID="Ezek.32.25"> Te midden van verslagenen plaatste men zijne legerstede onder al zijne volksmenigten; rondom hem is haar graf; zij allen zijn onbesnedenen en verslagenen door het zwaard; want zij hebben hunnen schrik verspreid in het land der levenden; en zij droegen hunne schande met degenen, die neerdalen in den kuil; te midden van verslagenen zijn zij geplaatst.</verse>

<verse osisID="Ezek.32.26"> Aldaar is Mosoch en Thubal<note n="3408">Hebr.: ‘Mosoch-Thubal’, als één volk beschouwd. Zie XXVII 13.</note> en al zijne volksmenigte; rondom hem zijn hare graven; zij allen zijn onbesnedenen en verslagenen en gesneuvelden door het zwaard; omdat zij hunnen schrik verspreid hebben in het land der levenden.</verse>

<verse osisID="Ezek.32.27"> En zij liggen niet bij de helden en de gesneuvelden en de onbesnedenen, die naar de onderwereld zijn afgedaald met hunne wapenen en hunne zwaarden onder hunne hoofden hebben gelegd<note n="3409">Zij (die van Mosoch-Thubal) liggen niet bij de helden, die een roemvollen dood in den krijg zijn gestorven en daarom op eene eervolle plaats in de onderwereld begraven liggen, met hunne zwaarden onder hunne hoofden, d.i. in hunne volle wapenrusting, ten bewijze hunner heldhaftigheid (en onbesnedenen staat niet in de Septuag. en komt in dit zinverband niet te pas). Neen, in een verachten hoek liggen zij; de reden hiervan volgt. Omdat nl. hunne ongerechtigheden hen aankleven, zoodat zelfs hunne gebeenten daarmede verontreinigd zijn. Want ook zij waren wreedaards en woestelingen en hadden alom schrik verspreid, zelfs onder de helden.</note>; en hunne ongerechtigheden waren op hunne gebeenten, omdat zij de schrik der helden geweest zijn in het land der levenden.</verse>

<verse osisID="Ezek.32.28"> Ook gij dan<note n="3410">Het woord is gericht tot Pharao.</note> zult te midden der onbesnedenen verplet worden en liggen bij de verslagenen door het zwaard.</verse>

<verse osisID="Ezek.32.29"> Aldaar is Idumea<note n="3411">Zie XXV noot 10.</note> en zijne koningen en al zijne vorsten, die met hun leger geplaatst zijn bij de verslagenen door het zwaard, en die bij de onbesnedenen liggen en bij degenen, die neerdalen in den kuil.</verse>

<verse osisID="Ezek.32.30"> Aldaar zijn de vorsten van het noorden altegader en al de jagers<note n="3412">Hebr.: ‘al de Sidoniërs’ of Pheniciërs.</note>, die afgevoerd zijn met de verslagenen, bevend en in hunne dapperheid te schande gemaakt; die als onbesnedenen liggen bij de verslagenen door het zwaard; en zij droegen hunne schande met degenen, die neerdalen in den kuil.</verse>

<verse osisID="Ezek.32.31"> Pharao zag hen en troostte zich over geheel zijne volksmenigte, die verslagen werd door het zwaard, Pharao en geheel zijn heerleger, zegt de Heere God<note n="3413">De toekomst wordt wederom in het profetisch verleden voorgesteld. Pharao troost zich met al zijn volk, omdat ook genoemde volken door het zwaard der Chaldeën worden verslagen en ter onderwereld afdalen.</note>.</verse>

<verse osisID="Ezek.32.32"> Want Ik heb mijnen schrik verspreid in het land der levenden<note n="3414">Het doel, dat God bij deze gerichten beoogde, was schrik in te boezemen voor zijne goddelijke gerechtigheid. Septuag.: ‘zijnen schrik’, d.i. schrik voor hem, voor Pharao; zie v. 24 en 26.</note>; en hij ligt te midden van de onbesnedenen, bij de verslagenen door het zwaard, Pharao en geheel zijne volksmenigte, zegt de Heere God.</verse>

</chapter>


<chapter osisID="Ezek.33"> 
 

<title>Hoofdstuk XXXIII.</title>
<p>Het derde deel, de herstelling van Israël. - Inleiding: verantwoordelijkheid van den profeet (v. 1-9); God wil niet den dood, doch de bekeering des zondaars (v. 10-20); de mond van den profeet wordt geopend (v. 21, .22 - Eerste profetie: de ijdele hoop der in Juda achtergeblevenen (v. 23-29) en de ongeloovige ballingen (v. 30-33).</p>


<verse osisID="Ezek.33.1"> En het woord des Heeren geschiedde tot mij, zeggende:</verse>

<verse osisID="Ezek.33.2"> Menschenzoon, spreek tot de kinderen van uw volk en zeg tot hen: Wanneer Ik het zwaard<note n="3415">Het oorlogszwaard.</note> breng over een land, en het volk des lands eenen man neemt uit zijne geringsten<note n="3416">De Hebr. zegswijze beteekent: eenen uit hun midden.</note> en hem over zich aanstelt tot wachter<note n="3417">Die van zijn hoog standpunt den omtrek overzien kan om bij naderende gevaren door bazuingeschal te waarschuwen; zie III noot 16.</note>;</verse>

<verse osisID="Ezek.33.3"> en deze het zwaard ziet komen over het land en op de bazuin blaast en het volk waarschuwt;</verse>

<verse osisID="Ezek.33.4"> indien dan iemand, wie het ook zij, het geschal der bazuin hoort en zich niet in acht neemt, en het zwaard komt en hem wegneemt - zijn bloed zal op zijn hoofd zijn<note n="3418">d.i. De schuld aan zijnen dood zal hem zelven aangerekend, niet op een ander gewroken worden.</note>.</verse>

<verse osisID="Ezek.33.5"> Hij hoorde het geschal der bazuin en nam zich niet in acht - zijn bloed zal op hem zijn; doch neemt hij zich in acht, dan zal hij zijne ziel redden.</verse>

<verse osisID="Ezek.33.6"> Bijaldien echter de wachter het zwaard ziet komen en niet blaast op de bazuin, en het volk zich niet in acht neemt, en het zwaard komt en eene ziel uit hen wegneemt; die is wel om zijne ongerechtigheid gegrepen, maar zijn bloed zal Ik van de hand des wachters terugeischen<note n="3419">In den slotzin gaat de beeldspraak in de bedoelde zaak over. De wachter toch is de profeet, door God aangesteld om de schuldigen te vermanen. In hem, die niet gewaarschuwd ten val komt, wordt daarom ongerechtigheid verondersteld; en God zelf (zal Ik) vordert van den wachter rekenschap. Zie voor de drie volgende verzen III 17-19.</note>.</verse>

<verse osisID="Ezek.33.7"> En gij, menschenzoon, tot wachter heb Ik u gesteld over het huis van Israël; gij zult derhalve uit mijnen mond het woord hooren en hen waarschuwen van mijnentwege.</verse> 


<verse osisID="Ezek.33.8"> Als Ik tot den goddelooze zeg: Goddelooze, gij zult den dood sterven; en gij niet spreekt, opdat de goddelooze zich in acht neme voor zijnen weg: die goddelooze zal om zijne ongerechtigheid sterven, maar zijn bloed zal Ik van uwe hand terugeischen.</verse>

<verse osisID="Ezek.33.9"> Als gij echter den goddelooze waarschuwt, dat hij zich van zijne wegen bekeere, en hij zich niet bekeert van zijnen weg, dan zal hij om zijne ongerechtigheid sterven; maar gij, gij hebt uwe ziel gered.</verse>

<verse osisID="Ezek.33.10"> Gij dan, menschenzoon, zeg tot het huis van Israël: Aldus hebt gijlieden gesproken, zeggende: Onze ongerechtigheden en onze zonden zijn op ons, en daarin kwijnen wij weg; hoe zouden wij dan kunnen leven<note n="3420">Onze ongerechtigheden beteekenen de straffen daarvoor. De bedreiging van Lev. XXVI 39 (vgl. Ez. IV 17; XXIV 23) was in vervulling gegaan; de ondergang van Juda en Jerusalem had vooral dezulken, die in hun ijdel betrouwen op de onschendbaarheid van stad en tempel de bedreigingen van den profeet niet geloofd hadden, tot wanhoop gebracht; en de taal der vertwijfeling lag op veler lippen (Aldus hebt gij gesproken). Aan de beloften der profeten aangaande de herstelling van Israël wanhopend, zeiden zij: Hoe zouden wij kunnen leven? d.i. op onze herstelling nog hopen? Israël is in hun oog gestorven en kan niet meer ten leven worden gewekt; vgl. XXXVII 11. Daarom herhaalt de profeet (v. 11-20) de woorden van XVIII 21-32 betreffende Gods barmhartigheid voor den boetvaardigen zondaar. Want de boetvaardigheid was voor hen de weg tot de herstelling.</note>?</verse>

<verse osisID="Ezek.33.11"> Zeg tot hen: Zoo waar Ik leef, zegt de Heere God: Ik wil niet den dood des goddeloozen, maar dat de goddelooze zich bekeere van zijnen weg en leve. Bekeert u, bekeert u van uwe zeer booze wegen! En waarom zoudt gij sterven, huis van Israël?</verse>

<verse osisID="Ezek.33.12"> Gij dan, menschenzoon, zeg tot de kinderen van uw volk: De gerechtigheid des gerechten zal hem niet redden, ten dage dat hij zondigt; en de goddeloosheid des goddeloozen zal hem niet deren, ten dage dat hij zich bekeert van zijne goddeloosheid; en de gerechte zal om zijne gerechtigheid niet kunnen leven, ten dage dat hij zondigt.</verse>

<verse osisID="Ezek.33.13"> Bijaldien Ik tot den gerechte zeg, dat hij het leven heeft, en hij, zich verlatende op zijne gerechtigheid, ongerechtigheid doet, zullen al zijne gerechtigheden aan de vergetelheid worden prijsgegeven, en om zijne ongerechtigheid, die hij bedreven heeft, daarom zal hij sterven.</verse>

<verse osisID="Ezek.33.14"> Maar als Ik tot den goddelooze zeg: Den dood zult gij sterven, en hij boete doet over zijne zonde en recht oefent en gerechtigheid,</verse>

<verse osisID="Ezek.33.15"> en die goddelooze het pand teruggeeft en het geroofde vergoedt, in de geboden des levens wandelt en geenerlei onrecht doet, zal hij het leven hebben en niet sterven.</verse>

<verse osisID="Ezek.33.16"> Al zijne zonden, die hij bedreven heeft, zullen hem niet worden aangerekend; recht en gerechtigheid heeft hij geoefend, hij zal het leven hebben.</verse>

<verse osisID="Ezek.33.17"> En de kinderen van uw volk zeiden: De weg des Heeren is niet in evenwicht<note n="3421">In v. 20 vertaalt de Vulgaat dezelfde woorden duidelijker: non est recta, is niet recht. Vgl. XVIII 25.</note> - en hun eigen weg is niet recht!</verse>

<verse osisID="Ezek.33.18"> Want als de gerechte afwijkt van zijne gerechtigheid en ongerechtigheden doet, zal hij deswege sterven.</verse>

<verse osisID="Ezek.33.19"> En als de goddelooze zich afwendt van zijne goddeloosheid en recht oefent en gerechtigheid, zal hij deswege leven.</verse>

<verse osisID="Ezek.33.20"> En gij zegt: De weg des Heeren is niet recht! Een ieder van u zal Ik volgens zijne wegen richten, huis van Israël!</verse>

<verse osisID="Ezek.33.21"> En het geschiedde in het twaalfde jaar, in de tiende maand, op den vijfden der maand, sedert onze wegvoering, dat er een tot mij kwam, die uit Jerusalem ontkomen was, zeggende: De stad is verwoest<note n="3422">Volgens de lezing der Vulgaat waren er bijna achttien maanden sedert den val van Jerusalem verloopen (zie Jer. LII 5, 6), eer de ontkomene uit Jerusalem met die droevige tijding in Babylonië aan den Chobar was gekomen, wat, in aanmerking genomen den afstand tusschen de beide plaatsen en het verkeer tusschen de ballingen en de in Juda achtergeblevenen, minder waarschijnlijk is. Eenige Hebr. handschriften en de Syr. vertaling hebben hier ‘het elfde’ in plaats van het twaalfde jaar. Vgl. XXVI noot 1.</note>!</verse> 


<verse osisID="Ezek.33.22"> En de hand des Heeren was op mij gekomen<note n="3423">Zie I noot 4.</note>, des avonds, eer die ontkomene kwam, en had mijnen mond geopend, totdat hij des morgens tot mij kwam; alzoo was mijn mond geopend, en ik was niet langer stom<note n="3424">Zie XXIV 26, 27 de belofte, welke hier vervuld wordt.</note>.</verse>

<verse osisID="Ezek.33.23"> En het woord des Heeren geschiedde tot mij, zeggende:</verse>

<verse osisID="Ezek.33.24"> Menschenzoon, zij, die wonen in die verwoeste plaatsen op het land van Israël<note n="3425">De weinige achtergeblevenen in het verwoeste Juda.</note>, spreken, zeggende: Abraham was een eenig man en bezat het land erfelijk; wij echter, wij zijn velen, ons is het land gegeven tot eene bezitting<note n="3426">De zin is: indien aan Abraham, toen hij nog alleen was (zie Gen. XIII 17 volg. en vgl. Is. LI 1 volg.), het land in erfelijk bezit werd gegeven, dan hebben wij, Abraham's kinderen, die betrekkelijk velen zijn, voorzeker recht op zijne erfenis. Hierop antwoordt God in v. 25 volg., dat zij ontaarde kinderen van Abraham en niet zijne erfgenamen zijn.</note>!</verse>

<verse osisID="Ezek.33.25"> Daarom zult gij tot hen zeggen: Dit zegt de Heere God: Gij, die met het bloed eet en uwe oogen opslaat naar uwe onreinheden en bloed vergiet, zoudt gij het land erfelijk bezitten<note n="3427">Met het bloed; zie Gen. IX 4; Lev. XIX 26. Onreinheden zijn (Hebr.) ‘drekgoden’; zie XVIII 6, 15.</note>?</verse>

<verse osisID="Ezek.33.26"> Gij hebt gesteund op uwe zwaarden<note n="3428">Op ruw geweld in plaats van op het recht. Zie verder XVIII 6.</note>, gij hebt gruweldaden bedreven, en een ieder heeft de huisvrouw zijns naasten onteerd - en zoudt gij het land erfelijk bezitten?</verse>

<verse osisID="Ezek.33.27"> Dit zult gij tot hen zeggen: Alzoo zegt de Heere God: Zoo waar Ik leef, voorwaar, zij, die in de verwoeste plaatsen wonen, zullen door het zwaard vallen; en die in het veld is, zal aan wilde dieren worden prijsgegeven ter verslinding; en die in burchten en in spelonken zijn, zullen door de pest sterven.</verse>

<verse osisID="Ezek.33.28"> En Ik zal het land maken tot wildernis en tot woestenij, en zijne trotsche sterkte zal een einde nemen; en de bergen van Israël zullen eenzaam worden, zoodat er niemand is, die er over gaat.</verse> 


<verse osisID="Ezek.33.29"> En zij zullen weten, dat Ik de Heer ben, wanneer Ik hun land eenzaam en woest maak om al hunne gruweldaden, die zij bedreven hebben.</verse>

<verse osisID="Ezek.33.30"> En gij, menschenzoon, de kinderen van uw volk, die van u spreken bij de muren en in de poorten der huizen<note n="3429">De kinderen van uw volk zijn de ballingen aan den Chobar. Zij luisterden wel gaarne naar den profeet, vooral nu hij na een zoo langdurig stilzwijgen weder openlijk optrad, doch zij handelden niet naar zijne woorden. - Bij of in de schaduw van de muren en in de poorten of poortgangen placht men zich met elkander te onderhouden.</note>, en die, de een tot den ander, spreken, ieder tot zijnen naaste, zeggende: Komt en hooren wij, wat het woord is, dat van den Heer uitgaat.</verse>

<verse osisID="Ezek.33.31"> En zij komen tot u, gelijk wanneer het volk toeloopt<note n="3430">d.i. Uit bloote nieuwsgierigheid.</note>, en zij zetten zich voor u neder als mijn volk<note n="3431">Gelijk mijn volk betaamt, dat naar mijne tolken, de profeten, althans met uitwendigen eerbied, luistert.</note>; en zij hooren naar uwe woorden en doen ze niet; want zij maken ze tot een lied voor hunnen mond, en hun hart wandelt hunne hebzucht na.</verse>

<verse osisID="Ezek.33.32"> En gij zijt hun als een zoetklinkend lied, dat op liefelijken en zachten toon gezongen wordt; en zij hooren naar uwe woorden en doen ze niet<note n="3432">Zij scheppen behagen in uwe woorden en herhalen ze onder elkander met genoegen, doch zonder instemming des harten, want (Septuag.) ‘het is leugen in hunnen mond’, terwijl zij inmiddels hunne kwade begeerlijkheid, o.a. hunne hebzucht, involgen.</note>.</verse>

<verse osisID="Ezek.33.33"> En wanneer komt wat voorspeld is (want, zie, het komt), dan zullen zij weten, dat er een profeet onder hen geweest is<note n="3433">Wat voorspeld is, te weten de verdelging der nog achtergeblevene onboetvaardigen en de geheele verwoesting van Juda (v. 27-29). Bij de vervulling daarvan zullen de thans nog ongeloovige ballingen het gezag van den profeet erkennen en naar zijne woorden handelen. Vgl. II 5 en XXIV 27.</note>.</verse>

</chapter>


<chapter osisID="Ezek.34"> 
 

<title>Hoofdstuk XXXIV.</title><p>De slechte herders van Israël (v. 1-7) zal de Heer doen omkomen (v. 8-10). Hij zal zijne schapen verzamelen (v. 11-16), besturen (v. 17-22) en weiden door den goeden Herder, den Messias (v. 23-31).</p>


<verse osisID="Ezek.34.1"> En het woord des Heeren geschiedde tot mij, zeggende:</verse>

<verse osisID="Ezek.34.2"> Menschenzoon, profeteer aangaande de herders van Israël, profeteer en zeg tot de herders: Dit zegt de Heere God: Wee den herders van Israël, die zich zelven weidden! Moeten niet de kudden door de herders geweid worden<note n="3434">De herders van Israël zijn de koningen, de vorsten, de priesters enz., die het volk verdierven. Zie Jer. XXIII 1-8. Zich zelven weiden is eigen voordeel, de kudden weiden het welzijn der kudden behartigen.</note>?</verse>

<verse osisID="Ezek.34.3"> De melk at gij, en met de wol kleeddet gij u, en wat vet was, slachttet gij; doch mijne kudde weiddet gij niet.</verse>

<verse osisID="Ezek.34.4"> Wat zwak was, hebt gij niet gesterkt; en wat krank was, hebt gij niet geheeld; wat gebroken was, hebt gij niet verbonden; en wat verdreven was, hebt gij niet teruggebracht; en wat verloren was, hebt gij niet gezocht; doch met gestrengheid heerschtet gij over haar en met geweld<note n="3435">Septuag.: ‘en wat krachtig was, traadt gij neder met geweld’.</note>.</verse>

<verse osisID="Ezek.34.5"> En mijne schapen werden verstrooid, dewijl er geen herder was<note n="3436">Verstrooid in de ballingschap; geen herder, d.i. niet één, die zijne herderlijke plichten vervulde.</note>; en zij zijn ter verslinding geworden voor alle wilde dieren des velds, en zij werden verstrooid.</verse>

<verse osisID="Ezek.34.6"> Mijne kudden dwaalden op alle bergen en op elken hoogen heuvel; en over geheel het aanschijn der aarde werden mijne kudden verstrooid; en niemand was er, die ze opzocht, neen, niemand was er, die ze opzocht.</verse>

<verse osisID="Ezek.34.7"> Daarom, herders, hoort het woord des Heeren:</verse>

<verse osisID="Ezek.34.8"> Zoo waar Ik leef, zegt de Heere God, voorwaar, omdat mijne kudden geworden zijn ten roof en</verse> 
<verse osisID="Ezek.34.1">mijne schapen ter verslinding voor alle wilde dieren des velds, dewijl er geen herder was - mijne herders<note n="3437">Beter ‘de herders’, volgens de oude vertalingen en den H. Hiëronymus.</note> toch bekreunden zich niet om mijne kudde, maar de herders weidden zich zelven, en mijne kudden weidden zij niet; -</verse>

<verse osisID="Ezek.34.9"> daarom, herders, hoort het woord des Heeren!</verse>

<verse osisID="Ezek.34.10"> Dit zegt de Heere God: Zie, Ik, Ik zelf tegen de herders; Ik zal mijne kudde terugeischen van hunne hand; en Ik zal een einde met hen maken, zoodat zij niet meer de kudde weiden en de herders niet langer zich zelven weiden; en Ik zal mijne kudde redden uit hunnen mond, en zij zal hun niet meer zijn tot spijs.</verse>

<verse osisID="Ezek.34.11"> Want dit zegt de Heere God: Zie, Ik, Ik zelf zal mijne schapen opzoeken en naar hen omzien.</verse>

<verse osisID="Ezek.34.12"> Gelijk een herder naar zijne kudde omziet, ten dage dat hij is te midden zijner verstrooide schapen, zoo zal Ik omzien naar mijne schapen; en Ik zal ze redden uit alle plaatsen, werwaarts zij verstrooid waren ten dage van wolk en donkerheid<note n="3438">Zinnebeelden van het godsgericht over Juda. Vgl. XXX 3.</note>.</verse>

<verse osisID="Ezek.34.13"> En Ik zal ze uitvoeren uit de volken en ze verzamelen uit de landen en ze brengen in hun land; en Ik zal ze weiden op de bergen van Israël, aan de waterstroomen en in alle woonplaatsen des lands.</verse>

<verse osisID="Ezek.34.14"> In de weligste weiden zal Ik ze weiden, en op de hooge bergen van Israël zullen hunne weiden zijn; aldaar zullen zij nederliggen in het groene gras, en in vette weiden zullen zij weiden op de bergen van Israël.</verse>

<verse osisID="Ezek.34.15"> Ik, Ik zal mijne schapen weiden, en Ik zal ze doen legeren, zegt de Heere God.</verse>

<verse osisID="Ezek.34.16"> Wat verloren was, zal Ik opzoeken; en wat verdreven was, zal Ik terugbrengen; en wat gebroken was, zal Ik verbinden; en wat zwak was, zal Ik sterken; en wat vet en krachtig is, zal Ik behouden; en Ik zal ze weiden naar het recht<note n="3439">Gelijk het behoort.</note>.</verse>

<verse osisID="Ezek.34.17"> Gij echter, mijne kudden, dit zegt de Heere God: Zie, Ik, Ik richt tusschen klein vee en klein vee van rammen en van bokken<note n="3440">Hebr.: tusschen ‘de rammen en de bokken’, d.i. tusschen degenen, die hunne macht misbruiken ter onderdrukking.</note>.</verse>

<verse osisID="Ezek.34.18"> Was het u niet genoeg de goede weiden af te weiden? Daarbij hebt gij ook het overige uwer weiden vertreden met uwe voeten; en als gij het helderste water dronkt, maaktet gij het overige troebel met uwe voeten!</verse>

<verse osisID="Ezek.34.19"> En mijne schapen weidden op hetgeen vertreden was met uwe voeten; en wat uwe voeten troebel hadden gemaakt, dat dronken zij.</verse>

<verse osisID="Ezek.34.20"> Daarom zegt dit de Heere God tot u: Zie, Ik, Ik zelf richt tusschen het vette en het magere klein vee<note n="3441">Het vette klein vee, dat zich ten koste van het magere gemest heeft, beteekent de rijken, die de armen verdrukken en uitzuigen.</note>.</verse>

<verse osisID="Ezek.34.21"> Dewijl gij met de zijden en met de schouders verdrongt en met uwe hoornen stoottet al het zwakke klein vee, totdat het naar buiten uiteengedreven was,</verse>

<verse osisID="Ezek.34.22"> zal Ik mijne kudde redden, en zij zal niet meer zijn ten roof, en Ik zal richten tusschen klein vee en klein vee.</verse>

<verse osisID="Ezek.34.23"> <hi type="italic">En Ik zal over hen verwekken een eenigen herder</hi>, die hen zal weiden, mijnen dienstknecht David; hij, hij zal hen weiden en hij zal hun ten herder zijn.</verse>

<verse osisID="Ezek.34.24"> Ik echter, de Heer, zal hun zijn ten God; en mijn dienstknecht David zal vorst zijn in hun midden; Ik, de Heer, heb gesproken<note n="3442">De eenige herder, in tegenstelling met de vele slechte herders, hij, die alleen heil zal schaffen en allen onder zijnen herdersstaf zal vereenigen in den éénen schaapstal, is de dienstknecht des Heeren (zie Is. XLII noot 1), de tweede David (zie Jer. XXX 9), de Messias, die als vorst (zie Jer. XXIII 5) in het midden zijner schapen verblijft en door zijne verlossing de innigste gemeenschap tusschen God en zijn volk bewerkt; zie Jer. XXXI 33. Vgl. Joan. X 14 ‘Ik ben de goede herder’.</note>.</verse> 


<verse osisID="Ezek.34.25"> En Ik zal met hen een verbond des vredes sluiten<note n="3443">Het verbond des vredes is het Nieuwe Verbond (zie Jer. XXXI 31-34), welks vrucht de vrede is, het kort begrip der zegeningen van den Messias. Vgl. Is. IX 6, 7; XI 6 volg.; Mich. V 5; Agg. II 10. Deze vrede wordt hier verder geschilderd onder het beeld eener veilige en op welige weiden grazende kudde. Vgl. voor het tweede halfvers Lev. XXVI 6.</note>, en Ik zal de allerbooste dieren doen verdwijnen uit het land; en wie wonen in de woestijn, zullen veilig slapen in de wouden.</verse>

<verse osisID="Ezek.34.26"> En Ik zal hen rondom mijnen heuvel maken tot een zegen; en Ik zal den regen nederzenden op zijnen tijd; regenbuien des zegens zullen het zijn<note n="3444">God zal zijne schapen vereenigen rondom zijnen heuvel Sion (vgl. Is. XXXI 4), het middelpunt van het herstelde Rijk Gods (Is. II 2; Mich. IV 1), waar de Messias als vorst zetelt (Ps. II 6; CIX 2) en zijnen zegen verspreidt (Joël II 32; III 17). De aan Abraham beloofde zegen (Gen. XII 2; XVIII 18 enz.) zal in hen in die mate verwezenlijkt worden, dat zij louter zegen zijn. Deze zegen wordt verder voorgesteld onder het beeld van een malschen regen, die vooral in het Oosten eene onmisbare voorwaarde is ter vruchtbaarheid. Vgl. Joël II 23.</note>.</verse>

<verse osisID="Ezek.34.27"> En het geboomte des velds zal zijne vrucht geven, en het land zal zijn gewas geven, en zij zullen in hun land zijn zonder vreeze; en zij zullen weten, dat Ik de Heer ben, wanneer Ik de banden van hun juk verbreek en hen red uit de hand hunner overheerschers<note n="3445">Der Chaldeën. Vgl. Jer. XXVII 2 volg. De verlossing uit de ballingschap is de afschaduwing van en de voorbereiding tot de geestelijke verlossing door den Messias; beide staan daarom in de voorstelling van den profeet in innig verband.</note>.</verse>

<verse osisID="Ezek.34.28"> En zij zullen niet langer ten roof zijn onder de heidenen, noch zullen de wilde dieren des lands hen verslinden; maar zij zullen veilig wonen zonder eenige verschrikking.</verse>

<verse osisID="Ezek.34.29"> En Ik zal hun een gewas van naam doen opschieten; en zij zullen niet meer door den honger worden verminderd in het land noch langer den smaad der volken dragen<note n="3446">Door de ongemeene vruchtbaarheid zullen boomen en gewassen welig tieren en het land beroemd maken, dat voorheen veracht werd onder de heidenen om zijne onvruchtbaarheid, de straf der zonden.</note>.</verse>

<verse osisID="Ezek.34.30"> En zij zullen weten, dat Ik, de Heer, hun God, met hen ben, en dat zij mijn volk zijn, het huis van Israël, zegt de Heere God.</verse>

<verse osisID="Ezek.34.31"> Gij nu, mijne kudden, de kudden mijner weide, gij zijt menschen; en Ik, de Heer, Ik ben uw God, zegt de Heere God<note n="3447">Menschen staat niet in de Septuag. De zin is: Gij, mijne schapen, zijt zwakke menschen, doch vreest niet: Ik ben uw God en beschermer.</note>.</verse>

</chapter>


<chapter osisID="Ezek.35">
 

<title>Hoofdstuk XXXV.</title>
<p>God zal zijne geschonden eer herstellen door de verwoesting van Seïr, de woonplaats van Israël's erfvijand</p>


<verse osisID="Ezek.35.1"> En het woord des Heeren geschiedde tot mij, zeggende:</verse>

<verse osisID="Ezek.35.2"> Menschenzoon, richt uw aangezicht tegen den berg Seïr en profeteer aangaande hem en zeg tot hem<note n="3448">Edom, Israël's erfvijand (zie v. 5 en vgl. Am. I 11; Jer. XLIX 7 volg.), die het bergland Seïr bewoonde (zie Gen. XXXVI 8 en Is. XXI noot 13), had na de wegvoering van Israël en van Juda een deel van beider land in bezit genomen of was dit althans van plan (zie v. 10 en vgl. XXV 12-14; XXXVI 2; Ps. CXXXVI 7; Thren. IV 21 volg.). Hoe kon dan Israël-Juda in zijn eigen land hersteld worden? Hierop antwoordt God in deze profetie.</note>:</verse>

<verse osisID="Ezek.35.3"> Dit zegt de Heere God: Zie, Ik tegen u, berg Seïr; en Ik zal mijne hand uitstrekken over u en u eenzaam maken en woest!</verse>

<verse osisID="Ezek.35.4"> Uwe steden zal Ik verdelgen, en gij zult woest zijn; en gij zult weten, dat Ik de Heer ben.</verse>

<verse osisID="Ezek.35.5"> Omdat gij een eeuwige vijand waart en gij de kinderen van Israël hebt overgeleverd in de handen van het zwaard ten tijde hunner verdrukking, ten tijde der uiterste ongerechtigheid<note n="3449">d.i. Toen Israël door zijne uiterste of laatste ongerechtigheid (vgl. XXI noot 26) de maat der zonden had vol gemaakt en God zich wreekte door den val van Juda en Jerusalem.</note>.</verse>

<verse osisID="Ezek.35.6"> Daarom, zoo waar Ik leef, zegt de Heere God, voorwaar aan bloed zal Ik u overleveren, en bloed zal u achtervolgen; en daar gij bloed gehaat hebt, zal bloed u achtervolgen<note n="3450">Aan bloed, d.i. aan de wraak van het vergoten bloed, zal Ik u overleveren; Hebr.: ‘tot bloed zal Ik u maken’, d.i. eene algemeene slachting onder u aanrichten, zoodat Edom wordt tot louter bloed; en daar gij bloed (het in den bloede verwante Israël) gehaat hebt, zal bloed, d.i. de wraak voor het vergoten bloed, u achtervolgen. De Septuag. heeft na den aanhef (daarom, zoo waar enz.) alleen: ‘aan bloed hebt gij u schuldig gemaakt, ook bloed zal u achtervolgen’.</note>.</verse> 


<verse osisID="Ezek.35.7"> En Ik zal den berg Seïr eenzaam maken en woest, en Ik zal vandaar wegnemen den gaande en den terugkeerende.</verse>

<verse osisID="Ezek.35.8"> En Ik zal zijne bergen vullen met zijne gedooden; op uwe heuvelen en in uwe dalen en in de bergstroomen zullen verslagenen door het zwaard vallen.</verse>

<verse osisID="Ezek.35.9"> Tot eeuwige woestenijen zal Ik u maken, en uwe steden zullen niet bewoond worden; en gijlieden zult weten, dat Ik ben de Heere God.</verse>

<verse osisID="Ezek.35.10"> Omdat gij zeidet: De twee volken en de twee landen zullen de mijne wezen, en Ik zal ze erfelijk bezitten - hoewel de Heer daar was<note n="3451">De twee volken zijn Israël en Juda. Hoewel de Heer daar was geeft de reden aan, waarom hun aanslag op den godgewijden grond heiligschennend was.</note>;</verse>

<verse osisID="Ezek.35.11"> daarom, zoo waar Ik leef, zegt de Heere God, voorwaar, Ik zal doen naar uwen toorn en overeenkomstig uwen ijver, dien gij betoond hebt, hen hatende; en Ik zal gekend worden door hen, wanneer Ik u zal richten<note n="3452">God zal aan Edom vergelden naar den toorn, dien dit volk aan Israël betoond heeft. Door die straf der wedervergelding zal Hij gekend worden als een getrouw en heilig God door hen, d.i. door de gewroken Israëlieten, of ook, gelijk het Hebr. begrepen kan worden, ‘onder hen’, d.i. onder de Israëlieten, de getuigen van het godsgericht over Edom. De Septuag. heeft: ‘aan u’, d.i. aan Edom zal Ik als wreker bekend worden.</note>.</verse>

<verse osisID="Ezek.35.12"> En gij zult weten, dat Ik, de Heer, al uwe smaadwoorden gehoord heb, die gij gesproken hebt van de bergen van Israël, zeggende: Zij zijn verwoest, ons zijn zij ter verslinding gegeven<note n="3453">Deze smaadwoorden vielen terug op Jehova (v. 13), omdat de bergen van Israël zijn land waren.</note>.</verse>

<verse osisID="Ezek.35.13"> En gij zijt opgestaan tegen Mij met uwen mond, en gij hebt uwe woorden tegen Mij uitgebracht; Ik, Ik heb het gehoord!</verse>

<verse osisID="Ezek.35.14"> Dit zegt de Heere God: Terwijl de gansche aarde zich verheugt, zal Ik u tot woestenij maken!</verse> 


<verse osisID="Ezek.35.15"> Gelijk gij u verblijd hebt over het erfdeel van het huis van Israël, omdat het verwoest is, alzoo zal Ik doen aan u; verwoest zult gij zijn, berg Seïr en geheel Idumea; en zij zullen weten, dat Ik de Heer ben.</verse>

</chapter>


<chapter osisID="Ezek.36">
 

<title>Hoofdstuk XXXVI.</title>
<p>De bergen van Israël, door de ballingschap des volks den heidenen ten smaad geworden (v. 1-7), zullen wederom, onder Gods zegen, door Israël bevolkt worden (v. 8-15). God zal het om zijne zonden verworpen Israël herstellen om wille van zijnen in het oog der heidenen onteerden naam (v. 16-23). Beschrijving der herstelling: God zal hen in hun land terugvoeren, hen reinigen van hunne zonden en zijnen geest over hen uitstorten (v. 24-28). De zegening van volk en land tot verheerlijking van God (v. 29-38).</p>


<verse osisID="Ezek.36.1"> Gij echter, menschenzoon, profeteer aangaande de bergen van Israël en zeg: Bergen van Israël, hoort het woord des Heeren<note n="3454">Bergen van Israël heet hier het bergland van Gods volk tegenover den berg Seïr in XXXV 2 volg.</note>!</verse>

<verse osisID="Ezek.36.2"> Dit zegt de Heere God: Omdat de vijand<note n="3455">Vooral Edom, doch ook de overige naburen; zie v. 5.</note> van u gezegd heeft: Ha, de eeuwige hoogten<note n="3456">De eeuwige hoogten noemen zij (naar Gen. XLIX 26; Deut. XXXIII 15), waarschijnlijk spottend met het eeuwig verbond tusschen Israël en Jehova, het aan Gods volk toegezegde bergland Palestina.</note> zijn ten erfbezit gegeven aan ons!</verse>

<verse osisID="Ezek.36.3"> Daarom profeteer en zeg: Dit zegt de Heere God<note n="3457">Alvorens het vonnis over den vijand plechtig (in v. 7) af te kondigen, betuigt God nogmaals met nadruk de schuld, waarop het vonnis steunt.</note>: Omdat gij verwoest zijt en vertreden in het rond<note n="3458">Het Hebr. drukt hier de gretigheid uit, waarmede de vijanden op het land van Israël aanvielen.</note> en ten erfbezit geworden aan de overgebleven volken<note n="3459">Aan de overgebleven volken, want niet aan machtige volken was Israël's land ter prooi geworden, doch aan de overblijfselen der door de Chaldeën uitgemoorde en in ballingschap weggevoerde volksstammen in het rond.</note> en gij in opspraak der tong gebracht zijt en tot een smaadrede van het volk<note n="3460">Zie XXXV 12, 13. Deze verachting en beschimping van Gods land viel terug op God zelven, die het wreken zal.</note>;</verse>

<verse osisID="Ezek.36.4"> daarom, bergen van Israël, hoort het woord van den Heere God: Dit zegt de Heere God tot de bergen en de heuvelen, tot de bergstroomen en de dalen en de woeste puinhoopen en de verlaten steden, die leeggeplunderd zijn en bespot door de overgebleven volken in het rond;</verse>

<verse osisID="Ezek.36.5"> daarom zegt dit de Heere God: Voorwaar in het vuur van mijnen ijver heb Ik gesproken aangaande de overgebleven volken en aangaande geheel Idumea, die mijn land zich zelven ten erfbezit gegeven hebben, met blijdschap en van ganscher harte en met lust<note n="3461">Hebr.: ‘met zielsverachting’: zie XXV 6.</note>, en die het ontvolkt hebben om te plunderen.</verse>

<verse osisID="Ezek.36.6"> Deswege profeteer aangaande het land van Israël en zeg tot de bergen en de heuvelen, tot de bergruggen<note n="3462">Het Hebr. ‘'afikim’ is v. 4 door torrentes, bergstroomen, vertaald.</note> en de dalen: Dit zegt de Heere God: Zie, Ik, in mijnen ijver en in mijne gramschap heb Ik gesproken, omdat gij den smaad der volken gedragen hebt!</verse>

<verse osisID="Ezek.36.7"> Deswege zegt dit de Heere God: Ik heb mijne hand opgeheven<note n="3463">d.i. Ik heb plechtig gezworen. Zie XX 5.</note>, dat de volken, die rondom u zijn, zelf hunnen smaad<note n="3464">De smadelijke straf der wedervergelding.</note> zullen dragen.</verse>

<verse osisID="Ezek.36.8"> Gij echter, bergen van Israël, doet uwe twijgen ontspruiten en draagt uwe vrucht voor mijn volk Israël; want nabij is het om te komen<note n="3465">Te weten de herstelling van Gods volk in zijn met nieuwe vruchtbaarheid gezegend bergland.</note>.</verse>

<verse osisID="Ezek.36.9"> Want zie, Ik tot u<note n="3466">Ik tot u, bergen, om u te zegenen.</note>, en Ik zal Mij wenden tot u, en gij zult bebouwd worden en zaaikoren ontvangen.</verse>

<verse osisID="Ezek.36.10"> En Ik zal de menschen op u vermenigvuldigen en het geheele huis van Israël; en de steden zullen bewoond worden en de puinhoopen opgebouwd.</verse>

<verse osisID="Ezek.36.11"> En Ik zal u vullen met menschen en vee; en zij zullen zich vermenigvuldigen en aanwassen; en Ik zal u doen bewonen als in den aanvang en begiftigen met goed, grooter dan gij gehad hebt van den beginne; en gij zult weten, dat Ik de Heer ben.</verse>

<verse osisID="Ezek.36.12"> En Ik zal op u menschen brengen, mijn volk Israël; en zij zullen u erfelijk bezitten; en gij zult hun zijn tot erfbezit, en het zal u niet meer gebeuren, dat gij zonder hen zijt<note n="3467">Ik zal op u, in het meervoud, d.i. op Israël's bergen, menschen brengen, te weten mijn volk Israël; en zij zullen u, in het enkelvoud, het bergland van Israël, dat v. 13-15 in het vrouwelijk enkelvoud wordt toegesproken. Dat gij zonder hen zijt, Hebr.: ‘dat gij hen kinderloos maakt’ door pest, hongersnood enz., waardoor het land naar Num. XIII 33 zijne kinderen verslindt. De naburige volken, die niet begrepen, dat dit straffen Gods waren, schreven dit aan het land en zijn ongezond klimaat toe, v. 13.</note>.</verse>

<verse osisID="Ezek.36.13"> Dit zegt de Heere God: Omdat men van ulieden zegt: Eene verslindster van menschen zijt gij en eene worgster van uw volk<note n="3468">Hebr.: ‘die uw volk kinderloos maakt’.</note>;</verse>

<verse osisID="Ezek.36.14"> daarom zult gij niet langer menschen eten en uw volk voortaan niet worgen<note n="3469">Naar de Hebr. randlezing en de oude vertalingen ook hier: ‘kinderloos maken’.</note>, zegt de Heere God.</verse>

<verse osisID="Ezek.36.15"> En Ik zal in u niet meer laten hooren de versmading der heidenen, en de beschimping der volken zult gij geenszins dragen, en uw volk zult gij niet meer verliezen, zegt de Heere God.</verse>

<verse osisID="Ezek.36.16"> En het woord des Heeren geschiedde tot mij, zeggende:</verse>

<verse osisID="Ezek.36.17"> Menschenzoon, het huis van Israël, zij woonden in hun land, en zij hebben het verontreinigd met hunne wegen en met hunne strevingen; als de onreinheid van eene vrouw in de maandstonden was hun wandel voor mijn aangezicht.</verse>

<verse osisID="Ezek.36.18"> En Ik stortte mijne verbolgenheid over hen uit om het bloed, dat zij op het land vergoten hebben, en met hunne afgoden hebben zij het verontreinigd.</verse>

<verse osisID="Ezek.36.19"> En Ik verstrooide hen onder de volken, en zij zijn gewand over de landen; naar hunne wegen en hunne uitvindselen heb Ik gericht over hen gehouden.</verse>

<verse osisID="Ezek.36.20"> En zij kwamen tot de volken,</verse> 
<verse osisID="Ezek.36.1">waarheen zij getogen waren, en zij onteerden mijnen heiligen naam, omdat men van hen zeide: Het volk des Heeren is dit, en uit zijn land zijn zij uitgegaan<note n="3470">Zij onteerden Gods heiligen naam door hunnen ellendigen toestand in de ballingschap. Dit toch werd aan God geweten, als ware Hij onmachtig om zijn volk te beveiligen voor zulk een lot.</note>.</verse>

<verse osisID="Ezek.36.21"> En Ik ontzag mijn heiligen naam<note n="3471">God ontzag of spaarde zijn heiligen naam voor verdere onteering. Naar het Hebr. deed het God leed om zijn heiligen naam. Om zijne geschonden eer te herstellen (v. 21, 22) zal Hij zijn volk terugvoeren uit de ballingschap, v. 23 volg.</note>, dien het huis Israël onteerd had onder de volken, waarheen zij gekomen waren.</verse>

<verse osisID="Ezek.36.22"> Daarom zeg tot het huis van Israël: Dit zegt de Heere God: Niet om uwentwil zal Ik het doen, huis van Israël, maar om wille van mijn heiligen naam, dien gij onteerd hebt onder de volken, waarheen gij gekomen zijt.</verse>

<verse osisID="Ezek.36.23"> En heiligen zal Ik mijn grooten naam, die onteerd is onder de volken, dien gij onteerd hebt in het midden van hen; opdat de volken weten, dat Ik de Heer ben, zegt de Heer der heerscharen, wanneer Ik Mij aan u heilig voor hun aangezicht.</verse>

<verse osisID="Ezek.36.24"> Want Ik zal u nemen uit de volken en u verzamelen uit alle landen en u brengen in uw land.</verse>

<verse osisID="Ezek.36.25"> En Ik zal op u rein water sprengen, en gij zult gereinigd worden van al uwe onreinheden, en van al uwe afgoden zal Ik u reinigen<note n="3472">De wijze van uitdrukking is ontleend aan de reinigingswetten van Num. XIX 11-19. Bedoeld is de reiniging des harten (v. 26) van de smetten der zonden door de verdiensten van den Messias.</note>.</verse>

<verse osisID="Ezek.36.26"> En Ik zal u een nieuw hart geven, en een nieuwen geest zal ik leggen in uw binnenste; en Ik zal het steenen hart wegnemen uit uw vleesch en u geven een vleezen hart.</verse>

<verse osisID="Ezek.36.27"> En mijnen geest zal Ik leggen in uw binnenste; en Ik zal maken, dat gij in mijne geboden wandelt en mijne rechten onderhoudt en betracht<note n="3473">Het nieuw hart, een vleezen hart, in tegenstelling met het oude steenen of ongevoelige hart, beteekent een hart, dat voor indrukken gevoelig is en de opwekking van Gods genade bereidwillig aanneemt en volgt. De nieuwe geest is naar v. 27 de geest Gods, die den mensch sterkt en bestuurt op den weg der geboden. Zie XI 19.</note>.</verse> 


<verse osisID="Ezek.36.28"> En gij zult wonen in het land, dat Ik gegeven heb aan uwe vaderen; en gij zult Mij zijn ten volk, en Ik zal u zijn ten God<note n="3474">Deze belofte vat het gezegde in v. 24-27 samen. Het zegenrijk gevolg van het door Gods genade vernieuwde hart is de innige verhouding tusschen God en zijn volk. Zie Jer. XXXI noot 30.</note>.</verse>

<verse osisID="Ezek.36.29"> En Ik zal u bevrijden van al uwe onreinheden; en Ik zal het koren roepen<note n="3475">Gebieden, dat het gedije. Vgl. IV Reg. VIII 1.</note> en het vermenigvuldigen en u geen honger toezenden.</verse>

<verse osisID="Ezek.36.30"> En Ik zal de vrucht van het geboomte vermenigvuldigen en het gewas des velds, opdat gij niet langer den smaad des hongers draagt onder de volken.</verse>

<verse osisID="Ezek.36.31"> En gij zult gedenken aan uwe zeer booze wegen en aan uw streven, dat niet goed was; en gij zult een afkeer hebben van uwe ongerechtigheden en van uwe misdaden<note n="3476">Zie XX 43.</note>.</verse>

<verse osisID="Ezek.36.32"> Niet om uwentwil zal Ik het doen, zegt de Heere God; dit zij u bekend! Weest beschaamd en rood van schaamte over uwe wegen, huis van Israël!</verse>

<verse osisID="Ezek.36.33"> Dit zegt de Heere God: Ten dage dat Ik u reinigen zal van al uwe ongerechtigheden en de steden zal doen bewonen en de puinhoopen zal opbouwen,</verse>

<verse osisID="Ezek.36.34"> en het woeste land bebouwd wordt, dat te voren verwoest was<note n="3477">Hebr.: ‘in plaats, dat het verwoest was’ enz.</note> voor de oogen van elken voorbijganger,</verse>

<verse osisID="Ezek.36.35"> zullen zij zeggen<note n="3478">Te weten de voorbijgangers.</note>: Dit land, dat onbebouwd was, is geworden als een lusthof<note n="3479">Hebr.: ‘als de hof van Eden’; zie XXXI 8 volg.</note>; en de steden, die verwoest waren en ontvolkt en ondergraven, staan versterkt en rustig<note n="3480">Hebr.: ‘zijn versterkt en bewoond’.</note>.</verse>

<verse osisID="Ezek.36.36"> En al de volken, die rondom u zijn overgelaten<note n="3481">Na de gerichten, die in hoofdstuk XXV voorspeld zijn.</note>, zullen weten, dat Ik, de Heer, het verwoeste heb opgebouwd en het onbebouwde heb beplant; Ik, de Heer, Ik heb gesproken en gedaan<note n="3482">Vgl. XVII 24.</note>.</verse>

<verse osisID="Ezek.36.37"> Dit zegt de Heere God: Nog daarin zullen zij, het huis van Israël, Mij vinden<note n="3483">Hebr.: ‘zal Ik Mij laten vinden’, d.i. zal Ik aan hen, die Mij zoeken, mijne gunst betoonen.</note>, dat Ik aan hen doen zal: Ik zal hen vermenigvuldigen als eene kudde van menschen,</verse>

<verse osisID="Ezek.36.38"> als de heilige kudde, als de kudde van Jerusalem op zijne hoogtijden; alzoo zullen de verwoeste steden vol zijn met kudden van menschen; en zij zullen weten, dat Ik de Heer ben<note n="3484">Zij zullen talrijk zijn als de heilige, God toegewijde, kudde van slachtschapen, die op de hooge feesten te Jerusalem in ontelbare menigte werden aangevoerd; vgl. II Par. XXXV 7-9. Zie voor de beteekenis dier vermenigvuldiging van Israël Jer. III noot 19.</note>.</verse>

</chapter>


<chapter osisID="Ezek.37">
 

<title>Hoofdstuk XXXVII.</title>
<p>Het doodenveld met tallooze beenderen, die op het woord van den profeet met vleesch bekleed en door den geest des Heeren bezield worden, tot een zinnebeeld van Israël's herstelling (v. 1-14). Vereeniging van Ephraïm en Juda tot één volk onder het bestuur van David in het land van God, die in hun midden zijne woning zal oprichten (v. 15-28).</p>


<verse osisID="Ezek.37.1"> De hand des Heeren kwam op mij<note n="3485">Zie I noot 4.</note> en voerde mij naar buiten door den geest des Heeren; en Hij liet mij neder in het midden van het veld, dat vol beenderen was<note n="3486">Door den geest des Heeren beteekent: door de kracht Gods. Dit is echter reeds uitgedrukt in den aanhef: de hand des Heeren enz. Juister wordt het Hebr. vertaald: ‘en mij voerde naar buiten in den geest (d.i. in geestverrukking; vgl. III 12; VIII 3 en XI 24) de Heer’. Het visioen der doodsbeenderen geschiedde niet voor de oogen des lichaams, doch voor de oogen der ziel of der verbeelding. In het midden van het veld, Hebr.: ‘van het dal’, dat naar III 22 bij Tel Abib was gelegen. Vol beenderen (Septuag.) ‘van menschen’, en wel (v. 9) van ‘verslagenen’ uit Israël (XXXIX 23) ‘door het zwaard’ der vijanden. Zij stelden (v. 11) ‘het huis van Israël’ voor, dat naar de opvatting der ballingen als volk dood was.</note>.</verse>

<verse osisID="Ezek.37.2"> En Hij voerde mij door dezelve rond naar alle zijden; en er waren er zeer vele op de oppervlakte des velds, en dor bovenmate.</verse>

<verse osisID="Ezek.37.3"> En Hij zeide tot mij: Menschen-</verse> 
<verse osisID="Ezek.37.1">zoon, meent gij, dat deze beenderen levend zullen worden? En ik zeide. Heere God, Gij weet het<note n="3487">Want van uwe almacht en uwen wil hangt dit af.</note>!</verse>

<verse osisID="Ezek.37.4"> En Hij zeide tot mij: Profeteer over deze beenderen<note n="3488">Profeteer, d.i. spreek mijn woord, het woord mijner scheppende almacht, over hen uit.</note> en zeg tot dezelve: Dorre beenderen, hoort het woord des Heeren!</verse>

<verse osisID="Ezek.37.5"> Dit zegt de Heere God tot deze beenderen: Zie, Ik zal geest in u zenden, en gij zult leven<note n="3489">Geest of adem des levens; zie Gen. II 7; Ps. CIII 30. - Hoe dit geleidelijk geschiedt, wordt in v. 6 beschreven.</note>.</verse>

<verse osisID="Ezek.37.6"> En Ik zal spieren op u brengen en vleesch over u doen groeien en u overtrekken met eene huid; en Ik zal geest in u brengen, en gij zult leven; en gij zult weten, dat Ik de Heer ben.</verse>

<verse osisID="Ezek.37.7"> En ik profeteerde, gelijk Hij mij bevolen had; en er ontstond gedruisch, toen ik profeteerde, en zie, beweging; en beenderen naderden tot beenderen, elk tot zijn gewricht.</verse>

<verse osisID="Ezek.37.8"> En ik zag, en zie, op dezelve kwamen spieren en vleesch, en over dezelve heen werd eene huid getrokken; en er was geen geest in hen.</verse>

<verse osisID="Ezek.37.9"> En Hij zeide tot mij: Profeteer tot den geest, profeteer, menschenzoon, en zeg tot den geest: Dit zegt de Heere God: Kom van de vier winden, o geest, en blaas op deze verslagenen, opdat zij herleven<note n="3490">De geest, die deze lichamen levend maakt, is hier voorgesteld als de wind, die van de vier windstreken (vgl. XLII 20), d.i. van alle zijden, op die nog doode lichamen blazend, ze alle doet herleven.</note>.</verse>

<verse osisID="Ezek.37.10"> En ik profeteerde, gelijk Hij mij bevolen had; en de geest voer in hen, en zij leefden; en zij stonden op hunne voeten - een groot leger, uitermate groot!</verse>

<verse osisID="Ezek.37.11"> En Hij zeide tot mij: Menschenzoon, alle deze beenderen, het huis van Israël is het; zij, zij zeggen: Verdord zijn onze beenderen, en vergaan is onze hoop, en wij zijn afgesneden<note n="3491">Het Hebr. heeft: deze beenderen zijn het gansche huis van Israël, zoowel Ephraïm als Juda. Zij zeggen enz., d.i. zij achten zich in hunnen staat van ballingschap als volk voor immer gestorven, ja, aan verdorde beenderen gelijk en zonder hoop op herleving, afgesneden van het leven; m.a.w. Israël's volksbestaan is vernietigd zonder hoop op herstel. Hierop antwoordt God v. 12-14.</note>.</verse> 


<verse osisID="Ezek.37.12"> Daarom profeteer en zeg tot hen: Dit zegt de Heere God: Zie, Ik, Ik zal uwe graven openen, en Ik zal u opvoeren uit uwe grafsteden, mijn volk, en Ik zal u brengen in het land van Israël.</verse>

<verse osisID="Ezek.37.13"> En gij zult weten, dat Ik de Heer ben, wanneer Ik uwe grafsteden open en u opvoer uit uwe graven, mijn volk,</verse>

<verse osisID="Ezek.37.14"> en wanneer Ik mijnen geest in u breng en gij leven zult<note n="3492">Zie XXXVI 26 volg.</note>; en Ik zal u rust geven op uwen grond; en gij zult weten, dat Ik, de Heer, heb gesproken en gedaan, zegt de Heere God<note n="3493">Het geloof aan de algemeene verrijzenis der dooden ligt aan het visioen ten grondslag. Want gelijk de H. Hiëronymus hier bemerkt: ‘geenszins zou het zinnebeeld der verrijzenis zijn gebezigd om de herstelling van Israël te beteekenen, tenzij de verrijzenis zelve vaststond en als toekomstig geloofd werd’.</note>.</verse>

<verse osisID="Ezek.37.15"> En het woord des Heeren geschiedde tot mij, zeggende<note n="3494">De volkomen herstelling van het Rijk Gods in het ééne en onverdeelde Rijk van den Messias wordt hier voorgesteld onder het beeld van de vereeniging der twee rijken Israël en Juda. Vgl. Is. XI 13; Jer. III 18; XXXI 6; Os. I 11.</note>:</verse>

<verse osisID="Ezek.37.16"> En gij, menschenzoon, neem u een hout en schrijf daarop: Voor Juda en voor de kinderen van Israël, zijne genooten; en neem een ander hout en schrijf daarop: Voor Joseph, het hout van Ephraïm, en voor geheel het huis van Israël en van zijne genooten<note n="3495">Een hout, naar de Septuag.: ‘een staf’, om den schepter te beteekenen. Het ééne is voor Juda en zijne genooten uit de kinderen van Israël, te weten Benjamin, Simeon, Levi en de overige Israëlieten, die zich bij het rijk Juda hadden aangesloten; zie II Par. XI 16, 17; XV 9; XXX 11, 18; XXXI 1. Het andere is voor Joseph, den stamvader der voornaamste stammen van het noordelijke rijk, Manasses en Ephraïm, is derhalve het hout van Ephraïm of van het noordelijke rijk (Is. VII 2, 5; Os. IV 17; V 9 enz.); het duidt bijgevolg het geheele huis van Israël aan met allen, die er toe behooren.</note>.</verse>

<verse osisID="Ezek.37.17"> En voeg die te zamen, het een tot het ander, u tot één hout; en zij zullen tot één worden in uwe hand.</verse>

<verse osisID="Ezek.37.18"> Wanneer nu de kinderen van uw volk tot u zeggen, sprekende: Verklaart gij ons niet, wat gij hiermede beduidt?</verse> 


<verse osisID="Ezek.37.19"> Spreek tot hen: Dit zegt de Heere God: Zie, Ik zal het hout van Joseph nemen, dat in de hand van Ephraïm is<note n="3496">In de hand van Ephraïm, omdat deze stam het talrijkst was (zie Jos. XVII 14; I Par. XII 30) en uit dezen de eerste koningen van Israël waren (Jeroboam, Nadab).</note>, en de stammen van Israël, die met hem verbonden zijn; en Ik zal die samenvoegen met het hout van Juda en ze maken tot één hout; en zij zullen één worden in zijne hand<note n="3497">In de hand van Juda; m.a.w. zij zullen onder den schepter van Juda, die aan het huis van David is gegeven, tot één rijk vereenigd zijn; vgl. XXXIV 23.</note>.</verse>

<verse osisID="Ezek.37.20"> De houten nu, waarop gij geschreven zult hebben, zullen in uwe hand zijn voor hunne oogen<note n="3498">Derhalve moest de profeet die handeling metterdaad voor hunne oogen verrichten.</note>.</verse>

<verse osisID="Ezek.37.21"> En zeg tot hen: Dit zegt de Heere God: Zie, Ik zal de kinderen van Israël nemen uit het midden der volken, werwaarts zij zijn heengegaan; en Ik zal hen verzamelen van alle zijden en hen brengen naar hun land.</verse>

<verse osisID="Ezek.37.22"> En Ik zal hen tot één volk maken in het land, op de bergen van Israël; en één koning zal over allen gebieden; en zij zullen niet weder twee volken zijn noch voortaan zich verdeelen in twee rijken.</verse>

<verse osisID="Ezek.37.23"> En zij zullen zich niet meer verontreinigen met hunne afgoden en hunne gruwelen en al hunne ongerechtigheden; en Ik zal hen verlossen uit al de woonplaatsen, waarin zij gezondigd hebben<note n="3499">Uit al de woonplaatsen in het land der ballingschap, waarin zij onz. (vgl. Ps. CV 35); Septuag. (met eene geringe wijziging van den Massoretischen tekst): ‘uit al hunne afvalligheden, waarmede zij’ enz.</note>, en hen reinigen; en zij zullen Mij zijn ten volk, en Ik zal hun zijn ten God.</verse>

<verse osisID="Ezek.37.24"> En mijn dienstknecht David zal koning zijn over hen en één herder gesteld zijn over hen allen; in mijne rechten zullen zij wandelen, en mijne geboden zullen zij onderhouden en ze betrachten.</verse>

<verse osisID="Ezek.37.25"> En zij zullen wonen op het land, dat Ik gegeven heb aan mij- nen dienstknecht Jacob, waarin uwe vaderen gewoond hebben; en zij zullen daarop wonen, zij en hunne kinderen en de kinderen hunner kinderen, voor immer; en David, mijn dienstknecht, zal hun vorst zijn voor eeuwig<note n="3500">Zie XXXVI 28. Het land is evenals de vorst David in geestelijken zin te verstaan en beteekent het eeuwige Rijk van den Zoon van David, den Messias, dat één (v. 22, 24), heilig (v. 23, 24) en daarom onvergankelijk zal zijn.</note>.</verse>

<verse osisID="Ezek.37.26"> En Ik zal met hen een verbond des vredes sluiten, een eeuwig verbond met hen zal het zijn<note n="3501">Zie XXXIV 25.</note>; en Ik zal hen vestigen en vermenigvuldigen<note n="3502">Zie XXXVI 10, 11, 37, 38.</note>, en Ik zal mijn heiligdom plaatsen in het midden van hen voor eeuwig.</verse>

<verse osisID="Ezek.37.27"> En mijne woonstede zal onder hen zijn<note n="3503">Hoe heerlijk ging dit in vervulling door de belofte van Christus (Matth. XXVIII 20) en inzonderheid door de tegenwoordigheid van den Godmensch in onze tabernakelen! Vgl. Is. IV 5, 6.</note>; en Ik zal hun zijn ten God, en zij zullen Mij zijn ten volk.</verse>

<verse osisID="Ezek.37.28"> En de volken zullen weten, dat Ik de Heer ben, die Israël heilig, wanneer mijn heiligdom zal zijn in het midden van hen voor eeuwig<note n="3504">Dit heiligdom van het geestelijke Israël, dat ook de heidensche volken erkennen, de Kerk van Christus, wordt in XL-XLVIII zinnebeeldig voorgesteld, nadat eerst het eindvonnis over de vijanden van Gods rijk (XXXVIII volg.) in beeldspraak is geschilderd.</note>.</verse>

</chapter>


<chapter osisID="Ezek.38">
 

<title>Hoofdstuk XXXVIII.</title><p>Het gericht des Heeren over de vijanden van zijn volk. Aanval van Gog met de zijnen op het herstelde land en volk van Israël (v. 1-16). Gods gericht over hen tot openbaring zijner heerlijkheid (v. 17-23).</p>


<verse osisID="Ezek.38.1"> En het woord des Heeren geschiedde tot mij, zeggende:</verse>

<verse osisID="Ezek.38.2"> Menschenzoon, richt uw aangezicht tegen Gog, het land van Magog, den oppervorst van Mosoch en Thubal<note n="3505">Magog (zie Gen. X 2) beteekent, naar Joodsche overlevering, de Scythische volken. Gog, waarschijnlijk hun koning, was naar de Vulgaat ook de oppervorst van Mosoch en Thubal (zie XXVII 13). Doch de oude Grieksche vertalingen (Septuag., Symmachus en Theodotion) nemen het Hebr. ‘rôsj’ (dat caput, hoofd, beteekent) voor een eigennaam, zoodat Gog de vorst genoemd wordt van ‘Rôsj, Mosoch en Thubal’. Welk volk echter door Rôsj wordt aangeduid, is onbekend; een volk van dien naam vond de H. Hiëronymus noch in de H. Schrift noch bij Flav. Jos. vermeld. Volgens sommigen beteekent het de Russen of een ander Kaukasisch volk; volgens anderen het in de spijkerschriften genoemde land Râsj, aan de grenzen van AElam, aan den Tiger.</note>, en profeteer aangaande hem,</verse> 


<verse osisID="Ezek.38.3"> en zeg tot hem: Dit zegt de Heere God: Zie, Ik tegen u, Gog, oppervorst van Mosoch en Thubal,</verse>

<verse osisID="Ezek.38.4"> en Ik zal u omleiden en eenen toom<note n="3506">Hebr.: ‘haken’; zie XIX noot 4. God zal dien machtigen vorst als een wild dier omleiden en hem met zijn leger heenvoeren werwaarts Hij wil. Want de krijgstochten van Gog, ook die tegen Gods land en volk (v. 8), geschieden overeenkomstig Gods raadsbesluit.</note> leggen tusschen uwe kaken; en Ik zal u uitvoeren en geheel uwe legermacht, rossen en ruiters, allen met harnassen bekleed, eene groote menigte, die lans en schild hanteeren en het zwaard.</verse>

<verse osisID="Ezek.38.5"> Perzen, Ethiopiërs en Libyers<note n="3507">Zie XXX 5. Gog werft zijne hulptroepen zelfs uit de verst afgelegen landen.</note> met hen, allen met schild en helm.</verse>

<verse osisID="Ezek.38.6"> Gomer en al zijne legerscharen, het huis Thogorma, het uiterste noorden en geheel zijne legermacht, en vele volken met u<note n="3508">Gomer (zie Gen. X 2), waarschijnlijk de Kimmeriërs of Kimbren. Zie voor het huis Thogorma XXVII noot 15. Het uiterste noorden omvat de overige onbekende volken in het verre noorden.</note>.</verse>

<verse osisID="Ezek.38.7"> Houd u gereed en rust u uit met geheel uwe menigte, welke zich om u geschaard heeft, en wees hun ten aanvoerder!</verse>

<verse osisID="Ezek.38.8"> Na vele dagen zult gij bezocht worden<note n="3509">Door Gods strafgerichten; zie v. 17-23. Dit zal het uiteinde zijn van Gog. Wanneer en bij welken aanval dit geschieden zal, zegt het overige vers.</note>; aan het einde der jaren zult gij komen naar het land, dat wedergekeerd is van het zwaard en dat verzameld is uit vele volken, naar de bergen van Israël, die steeds verwoest geweest zijn; dit is uit de volken heengevoerd, en zij wonen daarin veilig, altegader<note n="3510">De aanval van Gog zal geschieden aan het einde der jaren en wel, blijkens het volgende, nadat Israël's land, d.i. zijne bevolking, reeds hersteld is van de verwoesting, die door het zwaard was aangericht, nadat het volk uit de verstrooiing is verzameld en teruggekeerd naar zijne bergen, die steeds, d.i. langen tijd, verwoest hadden gelegen. De profeet bedoelt derhalve het tijdperk van Israël's volkomen herstelling, welke naar XXXVII 21-28 de verlossing door den Messias omvat. Aan het einde van dit tijdperk zal de aanval van Gog geschieden; zie Apoc. XX 7. Wat de profeet hier voorspelt, behoort derhalve ook nu nog tot de toekomst en is daarom voor ons in een geheimzinnig duister gehuld. De namen Gog, Magog enz. zijn hoogstwaarschijnlijk zinnebeeldige namen, waardoor de laatste vijanden van het Rijk Gods worden aangeduid. De krijgstocht en de verwoede aanval, die hier en verder beschreven worden, schijnen eveneens tot de dichterlijke inkleeding te behooren, onder welke de laatste strijd beteekend wordt, dien de Kerk van Christus zal te voeren hebben.</note>.</verse> 


<verse osisID="Ezek.38.9"> En oprukkend zult gij komen als een onweder en als eene wolk<note n="3511">Vgl. Jer. IV 13.</note> om het land te bedekken, gij en al uwe legerscharen en vele volken met u.</verse>

<verse osisID="Ezek.38.10"> Dit zegt de Heere God<note n="3512">Eene nieuwe strophe.</note>: Te dien dage zullen woorden<note n="3513">d.i. Dingen, welke Gog voornemens is te doen; zij worden in v. 11 en 12 met zijn eigen woorden beschreven.</note> oprijzen in uw hart, en gij zult een zeer boos plan beramen;</verse>

<verse osisID="Ezek.38.11"> en gij zult zeggen: Ik zal optrekken naar het land zonder muur<note n="3514">d.i. Zonder bemuurde steden. Hebr.: ‘naar het openliggende land’, een beeld van de Kerk Gods, die niet is van deze wereld en zich niet door wapengeweld verdedigt. De Heer zelf is voor haar als ‘een ringmuur van vuur’ (vgl. Zach. II 4, 5). Zie daarentegen het aardsche Israël XXXVI 35.</note>; ik zal komen naar de rustigen en naar hen, die veilig wonen: dezen allen wonen zonder muur, grendels noch poorten hebben zij;</verse>

<verse osisID="Ezek.38.12"> opdat gij buit rooft en roof bemachtigt, opdat gij uwe hand legt op degenen, die verwoest zijn geweest en naderhand hersteld werden, en op een volk, dat verzameld is uit de heidenen, dat begon bezitting te verwerven en bewoner te zijn van den navel der aarde<note n="3515">d.i. Van het hoogste en middelste punt der aarde; zie V 5 en vgl. Judic. IX 37. De berg van het huis des Heeren zal dan gevestigd zijn op de kruin der bergen en het middelpunt zijn, waar alle volken heenstroomen (Is. II 2, 3) - een zinnebeeld van de ééne, algemeene Kerk met haar leerend en besturend gezag. Doch hierom haten haar hare vijanden, wier hebzucht begeerig is naar hare goederen.</note>.</verse>

<verse osisID="Ezek.38.13"> Saba en Dedan en de kooplieden van Tharsis en al zijne leeuwen zullen tot u zeggen: Komt gij om buit te nemen? Zie, om roof te rooven hebt gij uwe menigte verzameld, om zilver en goud mede te voeren en have en goed weg te nemen en mateloozen buit te rooven<note n="3516">Zie voor Saba XXVII noot 24, voor Dedan XXVII noot 16, voor Tharsis XXVII noot 13. Leeuwen heeten de naar buit begeerige kooplieden, die uit alle oorden der wereld samenstroomen om den buit, dien Gog behalen zal, voor hunne waren te ruilen.</note>!</verse> 


<verse osisID="Ezek.38.14"> Daarom profeteer, menschenzoon, en zeg tot Gog: Dit zegt de Heere God: Zult gij niet te dien dage, wanneer mijn volk Israël veilig wonen zal, het weten<note n="3517">M.a.w. Voorzeker zult gij dan weten, dat mijn volk voor u als een weerlooze buit is. Anderen verklaren, met eene geringe wijziging van het Hebr. en in overeenstemming met de Septuag.: Is het zoo niet? Te dien tijde, dat het volk veilig woont, zult gij u opmaken ten strijde.</note>?</verse>

<verse osisID="Ezek.38.15"> En gij zult komen uit uw oord, uit het uiterste noorden, gij en vele volken met u, rijdende op rossen altegader, eene groote menigte en een machtig leger.</verse>

<verse osisID="Ezek.38.16"> En gij zult optrekken tegen mijn volk Israël, als eene wolk, om het land te bedekken. In de laatste dagen zult gij zijn<note n="3518">Septuag.: ‘zal het geschieden’. Zie verder v. 4, 5 en 9.</note>, en Ik zal u brengen over mijn land, opdat de volken Mij erkennen, wanneer Ik Mij aan u heilig voor hunne oogen, o Gog<note n="3519">Wanneer Ik mij als den heiligen God, als den wreker van mijn heilig volk zal openbaren, door Gog te straffen.</note>!</verse>

<verse osisID="Ezek.38.17"> Dit zegt de Heere God<note n="3520">Derde strophe.</note>: Gij zijt dan degene, van wien Ik gesproken heb in de oude dagen, door de bediening van mijne dienstknechten, de profeten van Israël, die geprofeteerd hebben in de dagen dier tijden, dat Ik u zou doen komen over hen<note n="3521">Zie Is. XXIV-XXVII; Joël III 11-14; Mich. IV 11-13 de voorspellingen betreffende het gericht over de vijanden van Gods Rijk. Hun aller boosaardigheid zal in den laatsten vijand vereenigd en ten toppunt zijn gestegen. In de dagen dier tijden, d.i. gedurende langen tijd.</note>.</verse>

<verse osisID="Ezek.38.18"> En het zal zijn te dien dage, ten dage dat Gog zal komen over het land van Israël, zegt de Heere God, dan zal mijne verbolgenheid opstijgen in mijnen toorn<note n="3522">Het Hebr. kan men ook vertalen: ‘in mijnen neus’; zie Ps. XVII noot 10.</note>.</verse>

<verse osisID="Ezek.38.19"> En in mijnen ijver, in het vuur mijner gramschap heb Ik gesproken: Voorwaar, te dien dage zal er eene groote aardbeving zijn over het land van Israël<note n="3523">Over het land van Israel, waarin Gog met zijn leger gekomen is (v. 18); eene aardbeving zal de voorbode zijn van Gods strafgericht tegen hem. Bij die aardbeving toch zal de goddelijke rechter, de ijveraar voor zijn mishandeld volk, nederdalen; vgl. Judic. V 4; Joël III 16; Mich. I 3 volg.</note>.</verse>

<verse osisID="Ezek.38.20"> En beven zullen voor mijn</verse> 
<verse osisID="Ezek.38.1">aangezicht de visschen der zee en de vogelen des hemels en de wilde dieren des velds en al het kruipend gedierte, dat zich beweegt over den grond, en alle menschen, die op het aanschijn der aarde zijn; en de bergen zullen omgekeerd worden, en de schuttingen<note n="3524">Hebr. waarschijnlijk: ‘de steile rotsen’.</note> zullen vallen, en elke muur zal neerstorten ter aarde.</verse>

<verse osisID="Ezek.38.21"> En Ik zal tegen hem op al mijne bergen het zwaard ontbieden, zegt de Heere God; het zwaard van een ieder zal zich tegen zijnen broeder richten<note n="3525">Zij zullen in de verwarring van den schrik elkander om het leven brengen.</note>.</verse>

<verse osisID="Ezek.38.22"> En Ik zal gericht oefenen door pest en bloed<note n="3526">Zie V noot 20.</note> en door een geweldigen stortregen en door zware hagelsteenen; vuur en zwavel zal Ik doen regenen op hem en op zijn leger en op de vele volken, die met hem zijn.</verse>

<verse osisID="Ezek.38.23"> En Ik zal Mij verheerlijken en Mij heiligen; en Ik zal bekend worden voor de oogen van vele volken; en zij zullen weten, dat Ik de Heer ben.</verse>

</chapter>


<chapter osisID="Ezek.39">
 

<title>Hoofdstuk XXXIX.</title><p>Vervolg. De nederlaag van Gog (v. 1-16), ter verheerlijking des Heeren (v. 17-29).</p>


<verse osisID="Ezek.39.1"> Gij nu, menschenzoon, profeteer tegen Gog en zeg<note n="3527">Vierde strophe. Zie voor dit en de volg. verzen XXXVIII 2, 4.</note>: Dit zegt de Heere God: Zie. Ik tegen u, Gog, oppervorst van Mosoch en Thubal,</verse>

<verse osisID="Ezek.39.2"> en Ik zal u omleiden en u uitvoeren en u doen opkomen van het uiterste noorden; en Ik zal u brengen op de bergen van Israël.</verse>

<verse osisID="Ezek.39.3"> En Ik zal uwen boog verbrijzelen in uwe linkerhand en uwe pijlen uit uwe rechterhand doen vallen.</verse> 


<verse osisID="Ezek.39.4"> Op de bergen van Israël zult gij vallen, gij en al uwe legerscharen en uwe volken, die met u zijn; aan de roofdieren, aan de vogelen en aan al wat gevleugeld is en aan de wilde dieren des lands heb Ik u gegeven ter verslinding.</verse>

<verse osisID="Ezek.39.5"> Op het open veld zult gij vallen; want Ik heb gesproken, zegt de Heere God.</verse>

<verse osisID="Ezek.39.6"> En Ik zal een vuur zenden in Magog en onder hen, die op de eilanden rustig wonen; en zij zullen weten, dat Ik de Heer ben<note n="3528">Terwijl Gog en zijne legers omkomen in het land Israël, zal God het vuur zijner wraak afzenden op zijn land Magog en op de eilanden en kustlanden van het westen, de bondgenooten en medestrijders van Gog.</note>.</verse>

<verse osisID="Ezek.39.7"> En mijn heiligen naam zal Ik bekend maken in het midden van mijn volk Israël, en Ik zal niet langer mijn heiligen naam onteeren<note n="3529">d.i. Niet dulden, dat hij door de vijanden, bij hun zegepralen over mijn volk, nog onteerd wordt.</note>; en de volken zullen weten, dat Ik de Heer ben, Ik, de Heilige van Israël.</verse>

<verse osisID="Ezek.39.8"> Zie, het is gekomen en het is geschied<note n="3530">Een profetisch verleden om de zekerheid der vervulling. Zie verder XXVIII 17.</note>, zegt de Heere God; dit is de dag, waarvan Ik gesproken heb.</verse>

<verse osisID="Ezek.39.9"> En de bewoners<note n="3531">Een nieuwe strophe v. 9-16.</note> zullen uit de steden van Israël uitgaan en vuur stoken en branden van het wapentuig, van schild en speren, boog en pijlen en handspietsen en lansen; en zij zullen vuur daarvan stoken zeven jaren lang<note n="3532">Een zinnebeeldig getal om een langen tijd te beteekenen. Israël zal vuur stoken van het wapentuig, want Gods volk heeft geen wapenen noodig. God is zijn beschermer. - De vervolgingen zullen strekken tot voordeel en luister van zijn volk.</note>.</verse>

<verse osisID="Ezek.39.10"> En zij zullen geen hout dragen uit de velden noch houwen uit de bosschen; want van het wapentuig zullen zij vuur stoken; en zij zullen berooven degenen, aan wie zij ten roof waren, en plunderen hunne plunderaars, zegt de Heere God.</verse>

<verse osisID="Ezek.39.11"> En het zal zijn te dien dage: Ik zal aan Gog eene bekende plaats geven tot grafstede in Israël<note n="3533">Hebr.: ‘Ik zal aan Gog eene plaats geven, waar zijne grafstede is’. Geen buit (zie XXXVIII 12, 13), maar een graf zal Gog vinden in Israël.</note>, het dal der reizigers, oostwaarts van de zee, dat de voorbijgangers zal doen verstommen; en aldaar zal men Gog begraven en zijne gansche menigte, en het zal heeten het dal der menigte van Gog<note n="3534">Het dal der reizigers, Hebr.: ‘der oberim’ (d.i. ‘der doortrekkenden’), zinspeelt op den naam van het gebergte Abarim (vgl. Num. XXVII 12), oostwaarts van de Doode Zee. Aldaar zal de begraafplaats zijn der legerscharen van Gog, die het land van Israël doortrokken. Om de menigte der graven zal het dal de voorbijgangers doen verstommen; doch naar de Septuag.: ‘en zij zullen den ingang van het dal afsluiten’ om de onreine plaats aan het gezicht te onttrekken.</note>.</verse>

<verse osisID="Ezek.39.12"> En zij, het huis van Israël, zullen hen begraven om het land te reinigen, zeven maanden lang<note n="3535">Zeven maanden (zie noot 6), zoo talrijk zijn de lijken. Zie Num. XIX 11-18 voor de verontreiniging door lijken.</note>.</verse>

<verse osisID="Ezek.39.13"> En al het volk des lands zal hem<note n="3536">Septuag. ‘hen’.</note> begraven; en het zal hun een vermaarde dag zijn, waarop Ik Mij verheerlijk, zegt de Heere God.</verse>

<verse osisID="Ezek.39.14"> En vaste mannen zal men aanstellen, die het land doorkruisen om te begraven en degenen op te zoeken, die achtergebleven zijn op de oppervlakte des lands, ten einde het te reinigen; na de zeven maanden nu zullen zij beginnen op te zoeken.</verse>

<verse osisID="Ezek.39.15"> En zij zullen rondgaan, het land doorkruisend; en als zij een menschengebeente zien, zullen zij daarbij een merkteeken plaatsen, totdat de lijkgravers het begraven in het dal der menigte van Gog.</verse>

<verse osisID="Ezek.39.16"> En de naam eener stad zal zijn Amona<note n="3537">Dat ‘menigte’ beteekent; zie v. 11 en 15. Deze naam moet het aandenken aan dat reuzenwerk levendig houden.</note>; en zij zullen het land reinigen.</verse>

<verse osisID="Ezek.39.17"> Gij dan, menschenzoon, dit zegt de Heere God<note n="3538">Zesde strophe (v. 17-22).</note>: Zeg tot al wat gevleugeld is en tot alle vogelen en tot alle wilde dieren des velds: Komt samen, spoedt aan, snelt van alle zijden bijeen tot mijn offermaal, dat Ik slacht voor u, een grootsch offermaal op de bergen van Israël, om vleesch te eten en bloed te drinken<note n="3539">Het bloedbad, dat God onder zijne vijanden aanricht, is in zekeren zin een bloedig offermaal, dat Hij bereidt, evenals Is. XXXIV 6 volg. De genoodigde gasten zijn de roofdieren, die op de nog onbegraven menigte van lijken aanvallen. De geslachte vijanden heeten in v. 18, naar dezelfde beeldspraak, rammen enz.; zie Jer. LI 40.</note>.</verse> 


<verse osisID="Ezek.39.18"> Vleesch van helden zult gij eten, en bloed van vorsten der aarde zult gij drinken, van rammen en lammeren en bokken en stieren en van alle gemest en vet vee<note n="3540">Hebr.: ‘en stieren, mestvee van Basan altemaal’; zie Am. IV noot 1.</note>.</verse>

<verse osisID="Ezek.39.19"> En gij zult vet eten tot verzadiging en bloed drinken tot dronken wordens toe van het offermaal, dat Ik slachten zal voor u.</verse>

<verse osisID="Ezek.39.20"> En gij zult u aan mijne tafel verzadigen van paard en dapperen ruiter en van allerlei krijgslieden, zegt de Heere God.</verse>

<verse osisID="Ezek.39.21"> En Ik zal mijne heerlijkheid toonen onder de volken; en alle volken zullen mijn gericht zien, dat Ik oefen, en mijne hand, die Ik leg op hen<note n="3541">Op de volken, inzonderheid op Gog, die de God weerstrevende volken voor het laatst onder zijn vaandel vereenigt.</note>.</verse>

<verse osisID="Ezek.39.22"> En zij, het huis van Israël, zullen weten, dat Ik, de Heer, hun God ben van dien dag af en voortaan.</verse>

<verse osisID="Ezek.39.23"> En de volken zullen weten<note n="3542">Een laatste strophe, waarin de profeet aantoont, hoe de heidensche volken zich reeds uit de herstelling van Israël na de ballingschap kunnen overtuigen, dat Gods volk niet wegens de onmacht van God, doch om zijne misdaden aan zijne verdrukkers was prijsgegeven. Vgl. XXXVI 17 volg.</note>, dat het huis van Israël om zijne ongerechtigheid is gevangen genomen, omdat zij Mij verlieten en Ik mijn aangezicht voor hen verborg en hen overleverde in de handen der vijanden en zij gevallen zijn door het zwaard, altegader.</verse>

<verse osisID="Ezek.39.24"> Naar hunne onreinheid en hun wangedrag heb Ik gedaan aan hen, en Ik heb mijn aangezicht verborgen voor hen.</verse>

<verse osisID="Ezek.39.25"> Daarom zegt dit de Heere God: Nu zal Ik de gevangenschap van Jacob terugbrengen en Mij ontfermen over het geheele huis van Israël; en Ik zal ijveren voor mijn heiligen naam.</verse>

<verse osisID="Ezek.39.26"> En zij zullen hunne beschaamdheid dragen<note n="3543">Hunne beschaamdheid over hunne vroegere ontrouw; zie XVI 61-63; XX 43; XXXVI 31. Anderen vertalen, met eene geringe wijziging van het Hebr.: ‘zij zullen hunnen smaad vergeten’ enz., d.i. door niets meer aan hunne straf en schuld herinnerd worden.</note> en al de trouweloos- heid, waarmede zij tegen Mij ontrouw pleegden, wanneer zij in hun land veilig wonen, niemand vreezende,</verse>

<verse osisID="Ezek.39.27"> en Ik hen heb teruggevoerd uit de volken en hen verzameld uit de landen hunner vijanden en Ik Mij aan hen heilig voor de oogen der zeer vele volken.</verse>

<verse osisID="Ezek.39.28"> En zij zullen weten, dat Ik, de Heer, hun God ben, omdat Ik hen heb weggevoerd naar de volken en Ik hen verzameld heb in hun land en niemand van hen aldaar heb achtergelaten.</verse>

<verse osisID="Ezek.39.29"> En Ik zal mijn aangezicht niet meer verbergen voor hen, omdat Ik mijnen geest heb uitgestort over het geheele huis van Israël, zegt de Heere God<note n="3544">Zie XXXVI 27. Gods heilige geest zal het ware Israël tot een heilig volk maken, dat Gods ongenade niet meer heeft te vreezen.</note>.</verse>

</chapter>


<chapter osisID="Ezek.40">
 

<title>Hoofdstuk XL.</title>
<p>De nieuwe tempel. Inleiding (v. 1-4). Het buitenste voorhof met zijne poortgebouwen en cellen (v. 5-27); het binnenste voorhof met zijne poortgebouwen en cellen (v. 28-47). Het tempelhuis: zijn portaal (v. 48-49).</p>


<verse osisID="Ezek.40.1"> In het vijf en twintigste jaar onzer wegvoering, in het begin des jaars, den tienden der maand, in het veertiende jaar nadat de stad geslagen was, op dien eigen dag kwam op mij de hand des Heeren, en Hij bracht mij derwaarts<note n="3545">De profetie betreffende de herstelling van Israël na de ballingschap wordt besloten met het visioen van XL-XLVIII, dat één doorloopend en samenhangend geheel vormt. Het beschrijft in zinnebeelden de inrichting, de heiligheid en de algemeenheid van het nieuwe Rijk Gods. In bijzonderheden afdalend teekent de profeet den nieuwen tempel met zijne voorhoven, cellen enz.; verder hervormt hij de Levietische priesterschap, regelt den nieuwen eeredienst, het herstelde koningschap met zijne plichten en rechten en geeft ten slotte eene nieuwe verdeeling van het beloofde land onder de stammen van Israël. Hiermede echter wil de profeet niet vaststellen wat bij de herstelling van Israël werkelijk geschieden moet. Hij geeft alleen eene zinnebeeldige voorstelling van hetgeen in het nieuwe Rijk Gods op geestelijke wijze zou worden verwezenlijkt. - In het vijf en twintigste jaar, in 573 v. Chr., Septuag.: ‘in de eerste maand’, Nisan, zie Exod. XII 2. De hand des Heeren, zie I noot 4. De Heer bracht mij in den geest derwaarts, d.i. naar Jerusalem; zie v. 2.</note>.</verse> 


<verse osisID="Ezek.40.2"> In de gezichten Gods voerde Hij mij naar het land van Israël, en Hij liet mij neder op een zeer hoogen berg; en op dezen was als het gebouw eener stad, aan de zuidzijde<note n="3546">In de gezichten Gods, zie VIII noot 3. Op een zeer hoogen berg, in Jerusalem (v. 1), d.i. op den berg Sion, die, naar Is. II 2 en Mich. IV 1, in de laatste dagen, d.i. in het tijdperk van den Messias, op de kruin der bergen zal gevestigd zijn en zich zal verheffen boven de heuvelen (vgl. Ez. XVII 22 volg.; XX 40). Het gebouw, dat hij aldaar zag opgericht, was ‘het huis des Heeren’, de nieuwe tempel, die met zijnen ringmuur en zijne velerlei gebouwen, poorten en voorhoven als het gebouw eener stad scheen. Daar de profeet uit Chaldea kwam (zie XX noot 44), zag hij den tempel aan de zuidzijde.</note>.</verse>

<verse osisID="Ezek.40.3"> En Hij voerde mij derwaarts; en zie, er was een man, wiens gedaante was als de gedaante van metaal<note n="3547">Zie I 7. De profeet zag eenen engel in menschelijke gedaante, glanzend als ‘blinkend metaal’ (Septuag.). Vgl. voor het volgende Zach. II 1 volg.</note>, en hij had een linnen snoer in zijne hand en eene meetroede in zijne hand; en hij stond aan de poort<note n="3548">Aan de poort, waar Ezechiël uit het noorden (v. 2) aankwam, de noordpoort van den buitensten ringmuur.</note>.</verse>

<verse osisID="Ezek.40.4"> En dezelfde man sprak tot mij: Menschenzoon, zie met uwe oogen en hoor met uwe ooren en zet uw hart op alles wat Ik u zal toonen; want opdat deze dingen aan u getoond worden, zijt gij herwaarts gebracht; verkondig al wat gij ziet aan het huis van Israël.</verse>

<verse osisID="Ezek.40.5"> En zie, er was een muur aan de buitenzijde rondom het huis aan alle kanten<note n="3549">De beschrijving van het tempelgebouw begint met den buitensten ringmuur. Zie Fig. 5, plan van het tempelhuis, A2B2C2D2 en Fig. 1 B.</note>; en in de hand des mans was eene meetroede van zes el en eene handbreedte<note n="3550">Hebr.: ‘eene meetroede van zes el, elke van ééne el en ééne handbreedte’. Zoo was dus de el dezer meetroede niet de gewone el, maar ééne handbreedte langer. Zij heet in II Par. III 3 de el ‘naar de oude maat’ en is de heilige el, waarmede ook de tempel van Salomon was gemeten; zij bedroeg zeven handbreedten, d.i. 52,5 cm.</note>; en hij mat de breedte van het gebouw<note n="3551">De breedte van genoemden muur.</note>, ééne roede; ook de hoogte, ééne roede.</verse>

<verse osisID="Ezek.40.6"> En hij ging naar de poort, welke oostwaarts zag<note n="3552">De buitenste oostpoort. Zie Figuur 1.</note>, en hij klom hare treden<note n="3553">Septuag.: ‘zeven treden’.</note> op; en hij mat den drempel der poort, ééne roede breed, te weten den éénen drempel, ééne roede breed<note n="3554">De drempel D was even breed als de ringmuur B; den éénen drempel kan beteekenen: den eersten drempel, want in v. 8 is sprake van den anderen of tweeden drempel. De Septuag. laat deze woorden weg.</note>;</verse>

<verse osisID="Ezek.40.7"> en de kamer, ééne roede lang en ééne roede breed; en tusschen de kamers vijf el<note n="3555">En de kamer K. Er waren er drie aan weerszijden in het poortgebouw, zie v. 10. Doch daar zij aan elkander volmaakt gelijk waren, wordt er slechts ééne gemeten. Waarschijnlijk waren het wachtkamers voor de Levietische deurwachters. Tusschen de kamers a-b.</note>;</verse>

<verse osisID="Ezek.40.8"> en den drempel der poort bij het portaal der poort binnenwaarts, ééne roede<note n="3556">Den anderen drempel T, bij het portaal V, binnenwaarts, d.i. aan den binnensten, niet aan den buitensten uitgang van het poortgebouw; de breedte van dezen drempel was eveneens ééne roede c-d.</note>.</verse>

<verse osisID="Ezek.40.9"> En hij mat het portaal der poort, acht el, en haren muurstijl, twee el; het portaal nu der poort was binnenwaarts<note n="3557">Het portaal V was, gemeten van oost naar west (e-f), acht el; de twee el van den muurstijl geven de dikte aan der uitspringende zijmuren van het portaal aan den uitgang naar het voorhof (g-h). Zie verder noot 12. Dit portaal was ingericht tot eene zaal voor offermaaltijden (XLIV 3); daarom lag het in het gezicht van den tempel binnenwaarts.</note>.</verse>

<verse osisID="Ezek.40.10"> De kamers nu der poort aan den oostkant waren drie aan deze en drie aan gene zijde; dezelfde afmeting hadden de drie, en dezelfde afmeting de tusschenmuren aan weerszijden<note n="3558">De tusschenmuren zijn het muurwerk tusschen de kamers (a-b), dat aan weerszijden van de kamers overal dezelfde afmeting had, te weten vijf el (v. 7).</note>.</verse>

<verse osisID="Ezek.40.11"> En hij mat de breedte van den drempel der poort, tien el<note n="3559">Hebr.: ‘de breedte van de opening der poort, tien el’ i-k. Wat het volgende de lengte der poort beteekent, is niet duidelijk; want naar v. 15 was zij niet dertien, doch ‘vijftig’ el lang; misschien is hare hoogte bedoeld.</note>; en de lengte der poort, dertien el;</verse>

<verse osisID="Ezek.40.12"> en de afpaling vóór de kamers, ééne el, en ééne el bedroeg de afsluiting aan weerszijden; en de kamers waren zes el aan deze en aan gene zijde<note n="3560">De afpaling of de afsluiting vóór de kamers, ter beschutting voor de wachters tegen het binnenstroomende volk, had eenen uitsprong aan weerszijden van ééne el (p-q), zoodat de poortgang, die tien ellen breed was (v. 11), tusschen de kamers acht ellen (o-p) bedroeg. Zie verder v. 7.</note>.</verse>

<verse osisID="Ezek.40.13"> En hij mat de poort van het dak der eene kamer tot aan het dak der andere, de breedte vijf en twintig el, deur tegenover deur<note n="3561">De breedte van het geheele poortgebouw, gemeten van den buitensten rand van het platte dak der eene kamer tot aan den buitensten rand van het dak der tegenoverliggende kamer, bedroeg vijf en twintig el, te weten tweemaal zes el de kamers aan weerszijden (v. 12) en tien el de poortgang (v. 11), zoodat er drie el overbleven voor den achtermuur der kamers van weerszijden, welks dikte derhalve anderhalf el bedroeg; het volgende deur tegenover deur schijnt aan te duiden, in welke richting deze breedtemaat genomen werd, en geeft tevens te kennen, dat er deuren waren (r en s), die uit de wachtkamers naar het buitenste voorhof voerden.</note>.</verse>

<verse osisID="Ezek.40.14"> En hij maakte de muurstijlen op zestig el; en aan den muurstijl was het voorhof der poort aan alle zijden in het rond<note n="3562">Hij maakte, berekende of schatte, de muurstijlen, die zich waarschijnlijk als slanke torens verhieven (x en y), op eene hoogte van zestig el, Septuag.: ‘twintig el’. Anderen lezen: ‘hij maakte het portaal (V) op twintig el’ (f-v); want onder de breedtematen ontbreekt anders alléén die van het portaal. - Aan de beide muurstijlen (x en y) of aan den uitgang der poort lag het buitenste voorhof, dat het voorhof der poort wordt geheeten, omdat het de vrij liggende poort aan hare drie zijden omgaf.</note>.</verse>

<verse osisID="Ezek.40.15"> En van vóór de poort tot vóór het portaal aan den binnensten ingang, vijftig el<note n="3563">De lengte van het geheele poortgebouw i-z.</note>.</verse>

<verse osisID="Ezek.40.16"> En er waren schuins toeloopende<note n="3564">Anderen vertalen het Hebr.: ‘met traliewerk gesloten’.</note> vensters in de kamers en in hare tusschenmuren; en die waren er binnen de poort overal in het rond; en eveneens waren er ook in de portalen vensters van binnen in het rond<note n="3565">Zie noot 14. Door deze vensters viel het licht in de kamers, in den geheel overdekten poortgang en in de portalen; dit meervoud wijst wellicht op de meerdere zalen, welke in het ééne portaal V waren ingericht.</note>; en op den voorkant der muurstijlen was eene voorstelling van palmen<note n="3566">Op den voorkant der muurstijlen (x en ij) waren palmen afgebeeld. Zie XLI 18 volg. en vgl. III Reg. VI 29; II Par. III 5.</note>.</verse>

<verse osisID="Ezek.40.17"> En hij bracht mij naar het buitenste voorhof, en zie, in het voorhof waren cellen en een geplaveide vloer in het rond; dertig cellen rondom het plaveisel.</verse>

<verse osisID="Ezek.40.18"> En het plaveisel was aan den zijgevel der poorten evenredig aan de lengte der poorten - dit was het benedenste plaveisel<note n="3567">Zie voor het plaveisel Fig. 1 en Fig. 5 G en voor de dertig cellen Fig. 5 H 1, 2 enz. Deze laatsten lagen naar het Hebr. niet rondom (v. 17), doch ‘op’ of ‘langs’ het plaveisel, zij dienden tot woningen, bergplaatsen, zalen voor de offermaaltijden enz.; zie Jer. XXXV 2 en vgl. IV Reg. XXIII 11; I Par. XXVIII 11. Daar er sprake is van het benedenste plaveisel (vgl. II Par. VII 3), zal ook in het hooger gelegen binnenste voorhof een dergelijk plaveisel geweest zijn, hoewel het niet uitdrukkelijk vermeld wordt.</note>.</verse> 


<verse osisID="Ezek.40.19"> En hij mat de breedte van vóór de benedenste poort tot vóór aan de buitenzijde van het binnenste voorhof, honderd el, aan den oostkant en aan den noordkant<note n="3568">De breedte van het buitenste voorhof van poort tot poort (zie v. 23), te weten van vóór de benedenste poort, waar men in het buitenste voorhof binnenkwam, tot vóór aan de buitenzijde der poort, die toegang gaf tot het binnenste voorhof; zie Fig. 5 a - O2 voor den oostkant en b - N2 voor den noordkant; dezelfde breedte van honderd el was bijgevolg van poort tot poort aan den zuidkant, c - Z2.</note>.</verse>

<verse osisID="Ezek.40.20"> Ook de poort van het buitenste voorhof, welke noordwaarts zag, mat hij zoo in de lengte als in de breedte<note n="3569">De afmetingen van de buitenste noordpoort Fig. 5 N. Zij kwam in alles volkomen overeen met de buitenste oostpoort. Hare drie voornaamste deelen, de kamers, de tusschenmuren (het enkelvoud staat in v. 21, 24, 29, 33 en 36 voor het meervoud; zie noot 14) en het portaal, worden in het volgende vers genoemd.</note>,</verse>

<verse osisID="Ezek.40.21"> en hare kamers, drie aan deze en drie aan gene zijde, en haren tusschenmuur en haar portaal naar de maat der eerste poort, vijftig el hare lengte, en de breedte vijf en twintig el.</verse>

<verse osisID="Ezek.40.22"> En hare vensters en haar portaal en haar snijwerk<note n="3570">Hebr.: ‘hare palmen’; zie v. 16.</note> waren naar de maat der poort, welke oostwaarts zag; en zeven treden had haar opgang, en het portaal was aan hare voorzijde<note n="3571">Septuag.: ‘binnenwaarts’, zie noot 12.</note>.</verse>

<verse osisID="Ezek.40.23"> En het binnenste voorhof had eene poort tegenover de noord- en de oostpoort; en hij mat van poort tot poort, honderd el<note n="3572">Zie noot 24.</note>.</verse>

<verse osisID="Ezek.40.24"> En hij bracht mij naar de zuidzijde; en zie, daar was eene poort, welke zuidwaarts zag<note n="3573">De buitenste zuidpoort Z.</note>; en hij mat haren tusschenmuur<note n="3574">De Septuag. heeft: ‘en hij mat haar en hare kamers en hare tusschenmuren’ enz. Zie noot 25.</note> en haar portaal naar de vorige maten,</verse>

<verse osisID="Ezek.40.25"> en hare vensters en de portalen in het rond, gelijk de vorige vensters<note n="3575">Hebr.: ‘en hare vensters, ook in de portalen (zie noot 21) in het rond, waren als de vorige vensters’. Verder volgt de lengte- en breedtemaat van het geheele zuidelijke poortgebouw; zie v. 13 en 15.</note>; vijftig el de lengte, en de breedte vijf en twintig el.</verse>

<verse osisID="Ezek.40.26"> En men klom er met zeven treden op; en het portaal was voor haren ingang<note n="3576">Septuag. als in noot 27; zie verder op v. 16.</note>; en er waren gesneden palmen, één aan deze en één aan gene zijde op haren muurstijl.</verse>

<verse osisID="Ezek.40.27"> En het binnenste voorhof had eene poort aan den zuidkant; en hij mat van poort tot poort aan den zuidkant, honderd el.</verse>

<verse osisID="Ezek.40.28"> En hij bracht mij naar het binnenste voorhof aan de zuidpoort<note n="3577">Aan de binnenste zuidpoort (Fig. 5 Z2), die toegang gaf tot het binnenste voorhof. Hiermede begint de beschrijving der drie poorten van dit voorhof. Zij kwamen bijna volmaakt overeen met de poortgebouwen van het buitenste voorhof. Zie de verschillen in noot 37 en 38.</note>; en hij mat de poort naar de vorige maten;</verse>

<verse osisID="Ezek.40.29"> hare kamer en haren tusschenmuur<note n="3578">Naar de Hebr. randlezing en de Septuag.: ‘kamers’ en ‘tusschenmuren’ in het meervoud. Zie verder noot 25.</note> en haar portaal naar dezelfde maten; en hare vensters en haar portaal in het rond<note n="3579">Hebr. gelijk in noot 31. Ook hier volgt verder de lengte en de breedte van dit poortgebouw.</note>; vijftig el de lengte, en de breedte vijf en twintig el.</verse>

<verse osisID="Ezek.40.30"> En een portaal in het rond, de lengte vijf en twintig el, en de breedte vijf el<note n="3580">Het portaal, dat dezelfde afmetingen had als dat van de buitenste oostpoort (zie v. 9), is in v. 29 al vermeld. Van welk ander portaal met de hier gegeven afmetingen hier sprake kan zijn, weet men niet. Het vers ontbreekt in de Septuag. en ook in sommige Hebr. handschriften en in de oude Latijnsche vertaling.</note>.</verse>

<verse osisID="Ezek.40.31"> En haar portaal zag op het buitenste voorhof<note n="3581">Dit is het voornaamste verschil tusschen de drie poorten van het buitenste en de drie van het binnenste voorhof; in deze laatste lag het portaal, niet aan den uitgang, maar aan den ingang (vgl. Fig. 2 V met Fig. 1 V).</note>; en er waren palmen op den muurstijl; en acht treden waren er om er op te klimmen<note n="3582">Het binnenste voorhof lag niet zeven (v. 22), maar acht trappen hooger dan het buitenste.</note>.</verse>

<verse osisID="Ezek.40.32"> En hij bracht mij naar het binnenste voorhof aan de oostzijde<note n="3583">Om de binnenste oostpoort te meten.</note>; en hij mat de poort naar de vorige maten;</verse>

<verse osisID="Ezek.40.33"> hare kamer en haren tusschenmuur en haar portaal, gelijk boven; en hare vensters en hare portalen in het rond<note n="3584">Zie noot 34 en 35.</note>; de lengte vijftig el, en de breedte vijf en twintig el.</verse>

<verse osisID="Ezek.40.34"> En haar portaal, te weten aar het buitenste voorhof<note n="3585">Zie noot 37.</note>; en gesneden palmen op haren muurstijl aan deze en gene zijde; en met acht treden klom men er op.</verse>

<verse osisID="Ezek.40.35"> En hij bracht mij naar de poort, welke noordwaarts zag<note n="3586">Naar de binnenste noordpoort.</note>; en hij mat naar de vorige maten;</verse>

<verse osisID="Ezek.40.36"> hare kamer en haren tusschenmuur<note n="3587">Zie noot 34.</note> en haar portaal; en vensters had zij in het rond; de lengte vijftig el, en de breedte vijf en twintig el.</verse>

<verse osisID="Ezek.40.37"> En haar portaal zag op het buitenste voorhof; en snijwerk van palmen was op haren muurstijl aan deze en gene zijde; en met acht treden klom men er op.</verse>

<verse osisID="Ezek.40.38"> En aan elke cel was een ingang in de tusschenmuren der poorten; aldaar waschte men het brandoffer<note n="3588">Hebr.: ‘En er was eene kamer, en haar ingang was in de tusschenmuren (of, met een geringe wijziging, in het portaal) aan de poorten’. De Septuag. heeft het enkelvoud: ‘aan de poort’; in v. 40 is ook alleen van de binnenste oostpoort sprake. Aldaar werd het slachtoffer gereed gemaakt, dat op het brandofferaltaar van het binnenste voorhof werd geofferd. De kamer, waar het offerdier, alvorens geslacht te worden (vgl. Lev. I 9), gewasschen werd, kan men plaatsen als in Fig. 2 W, met den ingang i naar het portaal V.</note>.</verse>

<verse osisID="Ezek.40.39"> En in het portaal der poort waren twee tafels aan deze en twee tafels aan gene zijde, om daarop het brandoffer en het zondoffer en het schuldoffer te slachten<note n="3589">Zie Fig. 2 a a a a. Vgl. met dit voorschrift Lev. I 11.</note>.</verse>

<verse osisID="Ezek.40.40"> En aan den zijkant van buiten, waar men opgaat naar den ingang der poort, in de richting naar het noorden, waren twee tafels; en aan den anderen zijkant voor het portaal der poort twee tafels<note n="3590">Het Hebr. vertaalt men: ‘En aan den zijkant (der poort) van buiten, noordwaarts voor hem, die tot den ingang der poort opgaat, waren twee tafels; en aan den anderen zijkant van het portaal der poort twee tafels’. Zie Fig. 2 b b en b b.</note>.</verse> 


<verse osisID="Ezek.40.41"> Vier tafels aan deze en vier tafels aan gene zijde; aan de zijkanten der poort waren acht tafels, waarop men slachtte.</verse>

<verse osisID="Ezek.40.42"> De vier tafels echter voor het brandoffer waren van gehouwen steen gemaakt, de lengte anderhalf el en de breedte anderhalf el en de hoogte ééne el; en daarop legde men het gereedschap, waarmede men het brandoffer en het slachtoffer slachtte<note n="3591">De acht tafels van v. 39-41 waren van hout. Deze vier echter waren van gehouwen steen en dienden voor het brandoffer in wijderen zin, blijkens de laatste woorden van het vers. Zij stonden waarschijnlijk dicht bij de houten tafels, b.v. als in Fig. 2 c c c c.</note>.</verse>

<verse osisID="Ezek.40.43"> En de randen daarvan waren ééne hand breed, naar binnen gebogen in het rond; en op de tafels legde men het offervleesch<note n="3592">Op de randen waarschijnlijk ‘het gereedschap’ (v. 42).</note>.</verse>

<verse osisID="Ezek.40.44"> En buiten de binnenste poort waren de cellen voor de zangers in het binnenste voorhof, dat aan de zijde der poort was, welke noordwaarts zag; en zij waren naar het zuiden gericht; ééne aan de zijde der oostpoort, welke noordwaarts zag<note n="3593">Duidelijker is de zin naar de Septuag.: In het binnenste voorhof waren twee cellen, de ééne aan de noordpoort (zie Fig. 5 P1), welker ingang naar het zuiden gericht was, en de andere aan de zuidpoort (P2), met den ingang naar het noorden. Waartoe deze cellen dienden, wordt gezegd in v. 45 en 46.</note>.</verse>

<verse osisID="Ezek.40.45"> En hij zeide tot mij: Dit is de cel, die zuidwaarts ziet; zij is voor de priesters, die de wacht houden ter bewaking van den tempel.</verse>

<verse osisID="Ezek.40.46"> De cel nu, die noordwaarts ziet, is voor de priesters, die de wacht houden ter bediening des altaars; dezen zijn de zonen van Sadoc, die uit de zonen van Levi tot den Heer naderen om Hem te dienen<note n="3594">Zie hieromtrent nader XLIV 15 volg.</note>.</verse>

<verse osisID="Ezek.40.47"> En hij mat het voorhof, de lengte honderd el en de breedte honderd el, in het vierkant; en het altaar stond recht voor den tempel<note n="3595">Het binnenste voorhof was honderd el lang (Fig. 5 d-e) en even breed (i-k). Zie voor de plaats van het brandofferaltaar Fig. 5 E; het wordt XLIII 13 volg. nader beschreven.</note>.</verse>

<verse osisID="Ezek.40.48"> En hij bracht mij in het portaal des tempels<note n="3596">Hiermede begint de beschrijving van het tempelhuis. Zie Fig. 3. Eerst het portaal, v. 48, 49; zie Fig. 3 A.</note>, en hij mat het portaal<note n="3597">Naar het Hebr. mat hij de dikte van het muurwerk aan den ingang (a-b) van het portaal.</note>, vijf el aan deze en vijf el aan gene zijde; en de breedte des ingangs, drie el aan deze en drie el aan gene zijde<note n="3598">Septuag.: ‘en de breedte des ingangs (a-a), veertien el; en de zijmuren der poort van het portaal, drie el aan de eene zijde (b-c) en drie el aan de andere zijde’ (b-d).</note>;</verse>

<verse osisID="Ezek.40.49"> en de lengte van het portaal twintig el, en de breedte elf el; en men klom er met acht treden op. En er waren kolommen aan de muurstijlen, ééne aan deze en ééne aan gene zijde<note n="3599">De lengte c-d; vgl. III Reg. VI 3, waar eveneens de lengte de langere zijde aanduidt, welke tevens de breedte is van het tempelhuis. De breedte d-z bedroeg naar de Septuag. niet elf, doch ‘twaalf el’. In plaats van acht heeft de Septuag. ‘tien treden’. De kolommen, zie e e; vgl. III Reg. VII 15 volg. voor de twee kolommen in den tempel van Salomon.</note>.</verse>

</chapter>


<chapter osisID="Ezek.41">
 

<title>Hoofdstuk XLI.</title><p>Beschrijving van den eigenlijken tempel (v. 1-15) en zijne versiering (v. 16-26).</p>


<verse osisID="Ezek.41.1"> En hij bracht mij in den tempel, en hij mat de muurstijlen, zes el de breedte aan deze en zes el de breedte aan gene zijde, de breedte van den tabernakel<note n="3600">In den tempel, te weten in het Heilige, zie Fig. 3 B. De engel mat de muurstijlen, te weten de dikte der zijmuren aan den ingang (f-h en g-k). Met eene kleine wijziging van het Hebr. wordt beter, in overeenstemming met de Septuag., in plaats van den tabernakel ‘den muurstijl’ gelezen.</note>.</verse>

<verse osisID="Ezek.41.2"> En de breedte van den ingang was tien el, en de zijmuren van den ingang vijf el aan deze en vijf el aan gene zijde; en hij mat zijne lengte, veertig el, en de breedte, twintig el<note n="3601">De breedte van den ingang f-g; de zijmuren h-l en k-m. De lengte van het Heilige l-n, de breedte l-m.</note>.</verse> 


<verse osisID="Ezek.41.3"> En binnenwaarts gaande, mat hij aan den muurstijl van den ingang twee el; en den ingang, zes el; en de breedte van den ingang, zeven el<note n="3602">De engel ging alléén het Allerheiligste C binnen, niet de profeet (vgl. Lev. XVI 2), die in het Heilige staande, van den engel de opgave der maat vernam. Hij mat den muurstijl van weerszijden p-r en s-v, den ingang s-p; de breedte enz., Septuag.: ‘de zijmuren zeven el aan deze en zeven el aan gene zijde’ (v-u en r-t).</note>.</verse>

<verse osisID="Ezek.41.4"> En hij mat zijne lengte, twintig el, en zijne breedte, twintig el, aan den kant van den tempel; en hij zeide tot mij: Dit is het heilige der heiligen<note n="3603">De lengte van het Heilige der heiligen u-i, de breedte, u-t, gemeten aan den kant van den tempel of van het Heilige, dat even breed was (n-o); vgl. III Reg. VI 3.</note>.</verse>

<verse osisID="Ezek.41.5"> En hij mat den muur van het huis, zes el, en de breedte van het zijgebouw, vier el, overal rondom het huis<note n="3604">De breedte van den muur van het tempelhuis, z-j. Overal, te weten aan de drie zijden, rondom het huis leunde daartegen een zijgebouw, dat in de volg. verzen beschreven wordt (vgl. III Reg. VI 5 volg.) Het was van binnen en beneden gemeten vier el breed.</note>.</verse>

<verse osisID="Ezek.41.6"> En de zijkamers waren, zijkamer aan zijkamer, tweemaal drie en dertig<note n="3605">De zijkamers, zie E 1, 2, 3 enz.; tweemaal beteekent waarschijnlijk: op elke verdieping drie en dertig. Naar veler opvatting is de zin van het Hebr., dat er dertig kamers waren en dat drie malen, te weten op de drie verdiepingen. Vgl. III Reg. VI 6 ook ter verklaring van hetgeen hier en in v. 7 volgt.</note>; en zij sprongen uit en kwamen tot aan den muur, dien het huis aan den kant der zijkamers in het rond had, zoodat zij den muur van den tempel steunden en er niet indrongen.</verse>

<verse osisID="Ezek.41.7"> En er was eene open plaats in het rond, welke naar omhoog opklom langs eene wenteltrap en tot de bovenverdieping des tempels voerde slingersgewijs; derhalve was de tempel breeder op de bovenverdiepingen; en zoo klom men van de benedenverdieping naar de bovenste langs de middelste<note n="3606">Eene open plaats, waar geene kamers waren, y; aldaar klom men naar de bovenverdiepingen langs eene wenteltrap w; vgl. III Reg. VI 8. De tempel is hier het bij den tempel behoorende zijgebouw, dat van verdieping tot verdieping telkens breeder werd, omdat het uitsprong in den telkens smaller wordenden muur van het tempelhuis. Op die wijze steunden (v. 6) de kamers van het zijgebouw (of, Hebr., ‘werden gevat in’) den tempelmuur, maar drongen er niet in, te weten in het eigenlijke metselwerk.</note>.</verse>

<verse osisID="Ezek.41.8"> En ik zag aan het huis eene verhevenheid in het rond, de grondslagen der zijkamers, naar de maat der roede, zes el in ruimte<note n="3607">Op deze verhevenheid van zes el, boven het binnenste voorhof zich verheffend, stonden de zijkamers; zie D D D.</note>;</verse>

<verse osisID="Ezek.41.9"> en de breedte van den muur, dien het zijgebouw aan den buitenkant had, vijf el; en het binnenste huis was aan de zijgebouwen van het huis<note n="3608">In de Septuag. is in het tweede halfvers sprake van eene open plaats of vrije ruimte tusschen het zijgebouw en (v. 10) tusschen de cellen of het cellengebouw, dat XLII 1 volg. nader beschreven wordt. Deze ruimte (Fig. 5 R) wordt in v. 12 Hebr. ‘de gizrah’ geheeten, eigenlijk ‘het afgesnedene’, omdat deze ruimte, in de naaste omgeving des tempels, niet voor ieder toegankelijk was. Zij was naar v. 10 twintig el breed.</note>.</verse>

<verse osisID="Ezek.41.10"> En tusschen de cellen eene breedte van twintig el rondom het huis aan alle kanten.</verse>

<verse osisID="Ezek.41.11"> En de deur van het zijgebouw leidde naar de bedeplaats, eene deur noordwaarts en eene deur zuidwaarts; en de breedte der bedeplaats, vijf el in het rond<note n="3609">Voor bedeplaats heeft het Hebr. ‘moennach’, dat naar de oude vertalingen eene vrijgelaten ruimte beteekent, het plat der ‘verhevenheid’ van v. 8, vijf el breed (Fig. 3 D). Men kan de deur van het zijgebouw, welke naar de ‘moennach’ leidde, plaatsen noordwaarts x1 en zuidwaarts x2.</note>.</verse>

<verse osisID="Ezek.41.12"> En het gebouw, dat afgescheiden was en in de richting naar de zee gekeerd<note n="3610">Hebr.: ‘En het gebouw (Fig. 5 Z), dat vóór de gizrah (R) in de richting naar de zee (het westen) was gelegen’. Het is waarschijnlijk een tempelmagazijn; zie I Par. XXVI 18.</note>, had zeventig el breedte; en de muur van het gebouw vijf el breedte in het rond; en zijne lengte<note n="3611">Zie Fig. 5 f-g.</note> bedroeg negentig el.</verse>

<verse osisID="Ezek.41.13"> En hij mat de lengte van het huis<note n="3612">Van het tempelhuis; zie Fig. 5 e-h.</note>, honderd el; en het gebouw, dat afgescheiden was, had met zijne muren eene lengte van honderd el<note n="3613">Hebr.: ‘en de gizrah (R) en het gebouw (Z) met zijne muren, de lengte honderd el’ (h-M).</note>.</verse>

<verse osisID="Ezek.41.14"> En de breedte aan de voorzijde van het huis en van datgene, wat afgescheiden was, naar de oostzijde, was honderd el<note n="3614">Zie Fig. 5 l-m.</note>.</verse>

<verse osisID="Ezek.41.15"> En hij mat de lengte van het gebouw, tegenover datgene, wat af- gescheiden was, aan de achterzijde, met de muren van weerszijden, honderd el<note n="3615">Dezelfde breedtemaat van het zuiden naar het noorden wordt nu aan de achterzijde gemeten. De lengte of de langste zijde van het achtergebouw Z bedroeg naar v. 12 negentig el (f-g), de muren (want dit schijnt ethecas hier te beteekenen) aan weerszijden waren vijf el dik (v. 12); de som der geheele breedte was dus eveneens honderd el. Wat in dit vers nog volgt, betreft de inrichting en de versiering van het tempelhuis, die nu verder tot v. 21 beschreven worden. Vgl. III Reg. VI 15 volg. De tekst is zeer duister en waarschijnlijk niet zuiver.</note>; en het binnenste des tempels en de portalen aan het voorhof;</verse>

<verse osisID="Ezek.41.16"> de drempels en de schuins toeloopende vensters en de muren in het rond aan de drie deelen tegenover den drempel van elk - en het was met hout beschoten aan alle zijden in het rond<note n="3616">Het binnenste des tempels, te weten het Heilige der heilige en het Heilige, en de portalen, Septuag.: ‘het portaal’, dat aan het voorhof der priesters grensde, zijn de in v. 16 bedoelde drie deelen des tempels. In deze drie deelen waren de drempels en de schuins toeloopende (zie XL 16) vensters en de muren in het rond tot de hoogte van den drempel overal met hout beschoten.</note>; de vloer echter tot aan de vensters, en de vensters waren dichtgemaakt, boven de deuren,</verse>

<verse osisID="Ezek.41.17"> en tot in het binnenste des huizes en daarbuiten, over geheel den muur in het rond, van binnen en van buiten, naar de maat<note n="3617">Wat deze woorden beteekenen, weet men niet. Men vermoedt, dat ook in v. 16b en 17 sprake is van beschotwerk zoowel in het binnenste des tempels als daarbuiten in het portaal.</note>.</verse>

<verse osisID="Ezek.41.18"> En er waren kunstig gemaakte cherubijnen en palmen; en een palm tusschen cherub en cherub; en twee gezichten had de cherub:</verse>

<verse osisID="Ezek.41.19"> een menschengezicht tegenover den palm aan deze zijde, en een leeuwengezicht tegenover den palm aan de andere zijde, afgebeeld door het geheele huis in het rond<note n="3618">Het beschotwerk was versierd met halfverheven beeldwerk van elkander afwisselende cherubijnen en palmen. Omdat de cherubijnen op het vlakke beschot zich slechts voor de ééne helft vertoonden, hadden zij niet vier (zie I 10), maar slechts twee gezichten. Vgl. III Reg. VI 29.</note>.</verse>

<verse osisID="Ezek.41.20"> Van den grond tot boven den ingang waren er cherubijnen en palmen gesneden op den muur van den tempel.</verse>

<verse osisID="Ezek.41.21"> De drempel was vierkant; en de voorzijde van het heiligdom had dezelfde gedaante<note n="3619">Het Hebr. zegt waarschijnlijk, dat ‘de posten’ aan den ingang van het Heilige en van het Heilige der heiligen, ‘vierkant waren’; zie III Reg. VI 33. De Septuag. en de Syr. vertaling voegen het tweede halfvers bij v. 22 en vertalen: ‘en vóór het heiligdom (d.i. vóór het Heilige der heiligen) was er eene gedaante als de gedaante van een houten altaar’, te weten het reukaltaar; zie fig. 3 q.</note>.</verse> 


<verse osisID="Ezek.41.22"> Van het houten altaar was de hoogte drie el, en zijne lengte twee el<note n="3620">De Septuag. voegt er bij: ‘en zijne breedte twee el’. Verder heeft zij voor anguli, hoeken, ‘hoornen’ (zie Exod. XXVII 2) en voor longitudo, lengte, ‘voetstuk’ of ‘onderstel’. Het reukaltaar heet de tafel, omdat de offers den Heer als eene spijs waren (zie Lev. III 16); voor het aangezicht des Heeren, gelijk Lev. IV 18.</note>; en zijne hoeken en zijne lengte en zijne wanden waren van hout. En hij sprak tot mij: Dit is de tafel voor het aangezicht des Heeren.</verse>

<verse osisID="Ezek.41.23"> En er waren twee deuren aan den tempel en aan het heiligdom.</verse>

<verse osisID="Ezek.41.24"> En in de twee deuren waren er van weerszijden twee kleinere deuren, die men in elkander kon slaan; dubbele deuren toch waren er aan weerszijden der deuren<note n="3621">De deuren aan het Heilige en aan het Heilige der heiligen waren dubbele deuren, en elk dezer bestond uit eene in tweeën openslaande deur. Vgl. III Reg. VI 31 volg.</note>.</verse>

<verse osisID="Ezek.41.25"> En op de deuren zelve des tempels waren cherubijnen gesneden en snijwerk van palmen, gelijk zij ook op de muren waren afgebeeld; daarom waren de delen ook zwaarder aan de voorzijde van het portaal buitenwaarts<note n="3622">Zie v. 18. Daarom, d.i. om dit halfverheven beeldwerk, dat aan de voorzijde der deuren, naar den kant van het portaal, was aangebracht, waren de delen of paneelen der deuren zwaarder.</note>.</verse>

<verse osisID="Ezek.41.26"> Bovendien waren er schuins toeloopende vensters<note n="3623">Zie XL 16.</note> en eene afbeelding van palmen aan deze en aan gene zijde op de zijmuren des portaals, langs de zijkamers des huizes en de breedte der muren.</verse>

</chapter>


<chapter osisID="Ezek.42"> 
 

<title>Hoofdstuk XLII.</title>
<p>De cellengebouwen naast den tempel (v. 1-14); de omvang der heilige ruimte in het vierkant (v. 15-20).</p>


<verse osisID="Ezek.42.1"> En hij voerde mij heen naar het buitenste voorhof door den weg, die noordwaarts voert<note n="3624">Door de binnenste noordpoort (zie Fig. 5 N2) voerde de engel den profeet naar het buitenste voorhof, alwaar hij een vrij gezicht had op het gebouw, dat hier beschreven wordt.</note>; en hij bracht mij in het cellengebouw, dat lag tegenover het afgescheiden gebouw en tegenover het gebouw aan de noordzijde<note n="3625">Aan weerszijden van het tempelhuis, ten noorden en ten zuiden, lag een gebouw, dat de geheele ruimte innam tusschen de gizrah (XLI 10 volg.) en het buitenste voorhof. Zie Fig. 5 X en Y. Eerst wordt het noordelijke cellengebouw X beschreven; het lag tegenover het afgescheiden gebouw, Hebr.: ‘tegenover de gizrah’, R, en tegenover het gebouw aan de noordzijde, d.i. den noordelijken buitenmuur B2 C2; zie XL 5.</note>.</verse>

<verse osisID="Ezek.42.2"> Tegenover de lange zijde, honderd el, aan den ingang van het noorden; en de breedte vijftig el<note n="3626">Tegenover de lange zijde of de lengte des huizes (XLI 13a), honderd el, m-n, (Septuag.) ‘naar het noorden’. M.a.w. tegenover de lange zijde van het tempelhuis lag noordwaarts het cellengebouw, welks lange zijde eveneens honderd el bedroeg. De breedte, zie m-p.</note>;</verse>

<verse osisID="Ezek.42.3"> tegenover de twintig el van het binnenste voorhof en tegenover den geplaveiden vloer van het buitenste voorhof, alwaar eene galerij was, gevoegd aan eene drievoudige galerij<note n="3627">Tegenover de twintig el van ‘de gizrah’ R (XLI 10), en tegenover het plaveisel van het buitenste voorhof G (XL 17 volg.), tusschen beide in, lag het cellengebouw; aan deze twee buitenzijden van dit gebouw (Hebr.) ‘was galerij aan galerij in drie’ verdiepingen. M.a.w. het cellengebouw had aan de zuid- en noordzijde drie verdiepingen, welke op galerijen rustten. Zie v. 5.</note>.</verse>

<verse osisID="Ezek.42.4"> En vóór de cellen liep een gang, tien el breed, die op het binnenste (voorhof) zag, een weg van één el<note n="3628">En vóór de cellen, de kamers van het cellengebouw, liep een gang F F, die naar het binnenste voorhof ging q, (Septuag.) ‘honderd el lang’, derhalve door de geheele lengte van het gebouw</note>. En hare deuren waren naar het noorden<note n="3629">De deuren der cellen van de langere zuidelijke helft X1 van dit gebouw waren naar het noorden en liepen op de gang uit. Dat de deuren der andere kortere helft X2 naar het zuiden waren gericht, spreekt vanzelf.</note>.</verse>

<verse osisID="Ezek.42.5"> Aldaar waren de cellen op de hoogere verdieping nauwer, omdat de galerijen tot steun dienden<note n="3630">Hebr.: ‘De cellen op de hoogere verdieping waren nauwer, omdat de galerijen van hen (d.i. van de cellen) afnamen’. De galerij der middelste verdieping had een uitsprong in vergelijking met de derde verdieping en kon dus gezegd worden eenige ruimte van deze af te nemen. Hetzelfde was het geval met de onderste verdieping in vergelijking met de middelste. Daardoor waren de kamers der lagere verdieping dieper dan die der hoogere.</note>, die daaruit uitsprongen aan de onderste en aan de middelste verdieping van het gebouw.</verse>

<verse osisID="Ezek.42.6"> Want zij waren in drie verdiepingen en hadden geen kolommen, gelijk de kolommen der voorhoven waren<note n="3631">Want hadden de galerijen op kolommen gesteund, gelijk die van de cellen der voorhoven, dan was het gebouw op de drie verdiepingen even diep geweest.</note>; daarom hadden zij eenen uitsprong aan de benedenste en de middelste verdieping van den grond af, vijftig el<note n="3632">Hebr.: ‘daarom was aan de onderste en aan de middelste afgenomen van den grond’. De woorden vijftig el ontbreken in den grondtekst en in het Grieksch.</note>.</verse>

<verse osisID="Ezek.42.7"> En er vras een buitenmuur, gelijkloopend met de cellen, die naar den kant van het buitenste voorhof waren, vóór de cellen; zijne lengte was vijftig el<note n="3633">Een buitenmuur J, gelijkloopend met de cellen of met het langere cellengebouw X1, naar den kant van het buitenste voorhof (de woorden quae erant zijn foutief), vóór de cellen van het kortere cellengebouw o-r; vijftig el, r-p.</note>.</verse>

<verse osisID="Ezek.42.8"> Want de lengte der cellen aan het buitenste voorhof was vijftig el<note n="3634">Zie o-r.</note>; en de lengte tegenover den tempel honderd el<note n="3635">Te weten de lengte van het langere cellengebouw X1, honderd el, m-n.</note>.</verse>

<verse osisID="Ezek.42.9"> En beneden deze cellen was de ingang aan den oostkant, als men daarheen uit het buitenste voorhof kwam<note n="3636">Beneden deze cellen, in het lager gelegen buitenste voorhof, was de ingang; zie s.</note>.</verse>

<verse osisID="Ezek.42.10"> Langs de breedte van den muur des voorhofs, oostwaarts, tegenover het afgescheiden gebouw en vóór het gebouw waren cellen<note n="3637">Er is hier sprake van het andere cellengebouw Y. In plaats van oostwaarts moet men (gelijk XL 44) lezen ‘zuidwaarts’, want dit cellengebouw lag ten zuiden van den tempel, tusschen de zuidelijke gizrah R en het gebouw, te weten den zuidelijken buitenmuur, A2 D2. Zie v. 1 b. De muur des voorhofs, waarvan in den aanhef van het vers gesproken wordt, is de muur (t-u) tusschen het binnenste en het buitenste voorhof; zie v. 7.</note>.</verse>

<verse osisID="Ezek.42.11"> En een gang liep vóór dezelve op dezelfde wijze als bij de cellen, die aan den noordkant waren; overeenkomstig de lengte van deze, zoo was ook de breedte van deze en elke ingang van deze en de verhoudingen en de deuren van deze<note n="3638">Zie over de bedoelde gang en de deuren v. 4. Het zuidelijke cellengebouw had dezelfde lengte en breedte, dezelfde ingangen en verhoudingen, Hebr.: ‘inrichtingen’, als het noordelijke cellengebouw. De laatste woorden verbindt men beter met v. 12: En gelijk hare deuren, zoo waren de deuren enz.</note>.</verse>

<verse osisID="Ezek.42.12"> Gelijk de deuren der cellen, die aan den zuidkant waren; een deur aan het hoofd des wegs<note n="3639">Dit beteekent waarschijnlijk den hoofdingang; zie v. 9. Wat hier nog volgt, is onverstaanbaar, ook in den grondtekst; doch vermoedelijk is hetzelfde bedoeld als in v. 9.</note>; en deze weg was vóór het afgescheiden portaal, oostwaarts als men daarheen kwam.</verse>

<verse osisID="Ezek.42.13"> En hij zeide tot mij: De cellen van het noorden en de cellen van het zuiden, die vóór het afgescheiden gebouw liggen<note n="3640">Zie v. 1 b en 10.</note>, dit zijn de heilige cellen, waarin de priesters eten, die tot den Heer naderen tot het allerheiligste<note n="3641">Hebr.: ‘waarin de priesters, die tot den Heer naderen, het allerheiligste (het uitsluitend voor de priesters bestemde deel der offers) eten’. Zie Lev. II 3.</note>; aldaar zullen zij het allerheiligste en<note n="3642">En beteekent hier: te weten. Vgl. XLVI 19 volg.</note> het spijsoffer, het zondoffer en het schuldoffer neerleggen; want de plaats is heilig.</verse>

<verse osisID="Ezek.42.14"> Als nu de priesters zijn ingegaan<note n="3643">Om het heilig dienstwerk in het binnenste voorhof te verrichten.</note>, zullen zij uit de heilige plaats niet uitgaan naar het buitenste voorhof<note n="3644">Alvorens zij gedaan hebben wat hier volgt. Zij moeten namelijk aldaar, d.i. in het cellengebouw, eerst hunne heilige dienstkleederen afleggen.</note>; en aldaar zullen zij hunne kleederen, waarin zij den dienst verrichten, nederleggen, omdat deze heilig zijn; en zij zullen zich kleeden in andere kleederen en alzoo uitgaan tot het volk.</verse>

<verse osisID="Ezek.42.15"> En toen hij het meten van het binnenste huis voleindigd had<note n="3645">Het binnenste huis beteekent het binnenste voorhof met het tempelhuis en al de overige gebouwen, die zich daarbinnen bevonden.</note>, bracht hij mij naar buiten, naar den weg der poort, die oostwaarts zag<note n="3646">Naar het uitgangspunt van XL 6, om het huis in geheel zijnen omvang te meten.</note>; en hij mat het naar alle zijden in het rond.</verse>

<verse osisID="Ezek.42.16"> En hij mat aan den kant van den oostenwind<note n="3647">d.i. Aan de oostzijde.</note> met de meetroede, vijfhonderd roeden<note n="3648">In plaats van roeden moeten waarschijnlijk hier en in v. 17, 18, 19 ellen gelezen worden, zooals de Septuag. heeft in v. 17 en ook de Vulgaat in v. 20. Zie Fig. 5 A2 B2 de vijf honderd el van den oostelijken buitenmuur.</note> met de meetroede in het rond<note n="3649">In plaats van in het rond (v. 16, 17, 18), dat bij het meten eener lengte niet past, heeft de Septuag.: ‘hij keerde zich om’, ten einde (v. 17) den muur aan de noordzijde te meten, te weten B2 C2.</note>.</verse>

<verse osisID="Ezek.42.17"> En hij mat aan den kant van den noordenwind, vijfhonderd roeden met de meetroede in het rond.</verse>

<verse osisID="Ezek.42.18"> En aan den kant van den zuidenwind mat hij, vijfhonderd roeden met de meetroede in het rond.</verse>

<verse osisID="Ezek.42.19"> En aan den kant van den westenwind mat hij, vijfhonderd roeden met de meetroede<note n="3650">De westzijde C2 D2 is in de Septuag. meer ordelijk vóór de zuidzijde D2 A2 gemeten.</note>.</verse>

<verse osisID="Ezek.42.20"> Naar de vier windstreken mat hij den muur, naar alle zijden in het rond, de lengte vijfhonderd el, en de breedte vijfhonderd el; en deze maakte eene afscheiding tusschen het heiligdom en de plaats des volks<note n="3651">De muur, te weten de in XL 5 vermelde en hier v. 16-19 gemeten muur, maakte eene afscheiding (Hebr.) ‘tusschen het heilige en het onheilige’. Zie XLIII 12; XLV 3 volg.; XLVIII 12.</note>.</verse>

</chapter>


<chapter osisID="Ezek.43">
 

<title>Hoofdstuk XLIII.</title><p>De heerlijkheid des Heeren neemt bezit van het nieuwe heiligdom (v. 1-12). Het brandofferaltaar en zijne ontzondiging (v. 13-27).</p>


<verse osisID="Ezek.43.1"> En hij bracht mij naar de poort, welke oostwaarts zag.</verse>

<verse osisID="Ezek.43.2"> En zie, de heerlijkheid van den God van Israël kwam langs den weg van het oosten herwaarts<note n="3652">De heerlijkheid des Heeren, die, om de verwerping van Gods volk zinnebeeldig voor te stellen, naar X 19 (vgl. XI 23) door de buitenste oostpoort was heengegaan, keert nu daardoor terug ter voltooiing en wijding van het nieuwe heiligdom, het zinnebeeld van het herstelde Rijk Gods. Vgl. Exod. XL 33; III Reg. VIII 11 volg.</note>; en haar gedruisch was als het gedruisch van vele wateren<note n="3653">Zie I 24 de oorzaak van dit gedruisch; vgl. III 12, 13.</note>, en de aarde glansde van hare heerlijkheid.</verse> 


<verse osisID="Ezek.43.3"> En ik zag het gezicht als de verschijning, die ik gezien had, toen Hij kwam om de stad te verdelgen<note n="3654">Zie VIII-XI.</note>; en de verschijning was naar het gezicht, dat ik gezien had aan den stroom Chobar; en ik viel op mijn aangezicht<note n="3655">Zie I 4 - II 1.</note>.</verse>

<verse osisID="Ezek.43.4"> En de heerlijkheid des Heeren ging den tempel binnen langs den weg der poort, welke oostwaarts zag.</verse>

<verse osisID="Ezek.43.5"> En de geest nam mij op<note n="3656">Zie III 12.</note> en bracht mij in het binnenste voorhof; en zie, het huis was vervuld van de heerlijkheid des Heeren.</verse>

<verse osisID="Ezek.43.6"> En ik hoorde tot mij spreken uit het huis; en de man, die naast mij stond,</verse>

<verse osisID="Ezek.43.7"> zeide tot mij<note n="3657">Hebr.: ‘en de man (de engel van XL 3 volg) stond naast mij, en Hij (God) zeide tot mij’, van zijnen troon binnen in den tempel.</note>: Menschenzoon, dit is de plaats van mijnen troon en de plaats van mijne voetzolen, alwaar Ik woon in het midden der kinderen van Israël, voor eeuwig<note n="3658">God woont daar voor eeuwig, omdat het herstelde Israël een heilig en getrouw volk zal blijven. Zie XXXVII 26; vgl. Is. LX 13 en LXVI 1; Thren. II 1.</note>; en niet meer zullen zij, het huis van Israël, mijn heiligen naam onteeren, zij en hunne koningen, met hunne hoererijen en met het verderf hunner koningen en op de hoogten<note n="3659">Door hunne hoererijen, d.i. door allerlei afgoderij, en door het verderf, aangericht door hunne koningen, en door de afgoderij op de hoogten.</note>.</verse>

<verse osisID="Ezek.43.8"> Zij toch hebben hunnen drempel gemaakt naast mijnen drempel en hunne deurposten naast mijne deurposten; en er was (slechts) een muur tusschen Mij en hen<note n="3660">M.a.w. zij hebben hunne afgodische altaren in of in de nabijheid van mijnen tempel opgericht; vgl. IV Reg. XVI 10-16; XXI 4-7. Vgl. Ez. VIII 5-17.</note>; en zij hebben mijn heiligen naam onteerd door de gruwelen, die zij bedreven hebben; daarom heb Ik hen verdelgd in mijnen toorn.</verse>

<verse osisID="Ezek.43.9"> Dat zij nu dan hunne hoererij en het verderf hunner koningen verre verwijderen van Mij; en Ik zal wonen in hun midden voor immer.</verse> 


<verse osisID="Ezek.43.10"> Gij echter, menschenzoon, toon aan het huis van Israël den tempel, en dat zij zich schamen over hunne ongerechtigheden; en laat hen het gebouw meten<note n="3661">De profeet moet den nieuwen tempel met zijne afmetingen en inrichtingen aan de ballingen toonen en verklaren, om hen op te wekken tot schaamte en berouw over hunne vroegere ongetrouwheden (vgl. XVI 63). Want de daardoor zinnebeeldig aangeduide herstelling van het Rijk Gods was een duidelijk blijk van Gods liefde en getrouwheid jegens zijn uitverkoren volk.</note>;</verse>

<verse osisID="Ezek.43.11"> en dat zij rood van schaamte worden over alles wat zij gedaan hebben! Toon hun<note n="3662">Hebr.: ‘En als zij rood van schaamte worden over..., toon hun dan’ enz.</note> de afbeelding van het huis en de uitgangen en de ingangen van het gebouw en zijne geheele teekening en al zijne voorschriften en geheel zijne inrichting en al zijne wetten; en beschrijf het voor hunne oogen, opdat zij al zijne teekeningen en zijne voorschriften in acht nemen en ze ten uit voer brengen<note n="3663">De wetten en voorschriften betreffende den eeredienst worden gegeven in XLIV-XLVI.</note>.</verse>

<verse osisID="Ezek.43.12"> Dit is de wet des huizes op den top van den berg<note n="3664">Zie XL 2. Vgl. Is. II 2 volg.</note>: Geheel zijn omtrek in het rond is allerheiligst<note n="3665">Geheel zijn omtrek, op den top des bergs, is allerheiligst in verhouding tot hetgeen daarbuiten ligt. Zie XLII 20, alwaar alleen de ruimte, die door den buitenmuur werd ingesloten, heilig werd geheeten, eveneens in betrekkelijken zin.</note>; dit is dan de wet des huizes<note n="3666">Dit ziet terug op de geheele beschrijving van XL 2 af. Met eene dergelijke formule worden in den Pentateuch de afzonderlijke wetten besloten; vgl. b.v. Lev. XIII 59.</note>.</verse>

<verse osisID="Ezek.43.13"> Dit nu zijn de afmetingen van het altaar<note n="3667">Van het brandofferaltaar; vgl. XL 47. Zie Fig. 5 E en Fig. 4.</note>, naar de waarachtige el, die eene el en eene handbreedte bedroeg<note n="3668">Zie XL 5.</note>. Aan zijnen schoot was het ééne el, en ééne el in de breedte, en zijne afpaling tot aan zijnen bovenrand en in het rond ééne handbreedte; dit was dan de goot van het altaar<note n="3669">Door sinus, den schoot des altaars, aan het einde van het vers fossa, de goot, geheeten, schijnt de Vulgaat eene groeve of eene holte te verstaan van ééne el diep en ééne el breed rondom het altaar, tot opneming van het offerbloed (vgl. III Reg. XXII 35 ‘in sinum currus’); definitio, afpaling, schijnt dan een rooster te beteekenen. - Volgens anderen beteekent sinus het grondvlak, waarop het altaar stond (zie Fig. 4 A), dat ééne el hoog was, a-c (want de hoogtemaat wordt ook verder op de eerste plaats genoemd), en een uitsprong had van ééne el in de breedte, c-g; op den buitenrand van het grondvlak verhief zich eene lijst (definitio) van ééne handbreedte, Hebr. van ‘eene span’, c-e. Voor de laatste tekstwoorden heeft de Septuag.; ‘en dit is de hoogte des altaars’, wat bij v. 14 behoort.</note>.</verse> 


<verse osisID="Ezek.43.14"> En van den schoot aan den grond tot aan het benedenste uitstek twee el, en de breedte ééne el; en van het kleinere uitstek tot aan het grootere uitstek vier el, en de breedte ééne el<note n="3670">De twee voetstukken B en C, waarop het eigenlijke altaar D rustte, heeten beide het uitstek, omdat zij een uitsprong of een omgang van ééne el breedte hadden (h-i en k-l). Het benedenste was twee el hoog, g-h, en heet het kleinere, omdat het andere, het grootere, vier el hoog was, i-k.</note>.</verse>

<verse osisID="Ezek.43.15"> De Ariël zelf nu vier el, en van den Ariël opwaarts de vier hoornen<note n="3671">De Ariel, dat waarschijnlijk ‘Gods vuurhaard’ beteekent (zie Is. XXIX 1), het eigenlijke altaar D, was vier el hoog, l-n. Aan de vier hoeken verhieven zich vier hoornen (zie Exod. XXVII noot 3), die naar de Septuag. ééne el hoog (n-o) waren.</note>.</verse>

<verse osisID="Ezek.43.16"> En de Ariël had twaalf el in de lengte bij twaalf el breedte; vierkant met gelijke zijden.</verse>

<verse osisID="Ezek.43.17"> En het uitstek had veertien el lengte bij veertien el breedte, aan zijne vier hoeken; en de krans<note n="3672">In v. 13 door definitio, afpaling, vertaald; zie noot 18 en Fig. 4 l-p. Hier is alleen sprake van het grootere uitstek C; doch hetzelfde gold ook voor het kleinere uitstek B, dat bijgevolg om den uitsprong van ééne el aan weerszijden (v. 14) zestien el lang en breed was en eveneens eene omlijsting of eenen krans (i-q) had.</note> rondom hetzelve eene halve el; en zijn schoot ééne el in het rond<note n="3673">Het grondvlak A had een uitsprong van ééne el en was dus achttien el lang en breed.</note>; zijne treden nu waren gericht naar het oosten.</verse>

<verse osisID="Ezek.43.18"> En hij zeide tot mij: Menschenzoon, dit zegt de Heere God: Dit zijn de voorschriften aangaande het altaar, ten dage dat het gemaakt zal zijn om daarop het brandoffer op te dragen en bloed te plengen<note n="3674">Het brandoffer wordt alleen vermeld als het voornaamste offer. Zie voor het plengen van het bloed Lev. I noot 9.</note>.</verse>

<verse osisID="Ezek.43.19"> En aan de priesters en Levieten<note n="3675">d.i. Aan de Levietische priesters; zie Jer. XXXIII noot 23. - Het woord is hier gericht tot Ezechiël, als ware hij met de uitvoering dezer voorschriften betreffende de ontzondiging van het altaar belast. Hetzelfde geschiedt in den Pentateuch met betrekking tot Moses. Zie verder XLIV 15.</note>, die uit het geslacht van Sadoc zijn, die tot Mij naderen, zegt de Heere God, om Mij te offeren, zult gij eenen var uit het rundvee geven ten zondoffer<note n="3676">Zie hetzelfde offer Exod. XXIX 36 bij de inwijding van het Mosaïsche altaar. Vgl. Lev. VIII 2 volg., 14 volg.</note>.</verse> 


<verse osisID="Ezek.43.20"> En gij zult van zijn bloed nemen en het doen aan de vier hoornen en aan de vier hoeken van het uitstek en aan den krans in het rond; zoo zult gij het reinigen en ontzondigen<note n="3677">Zie Exod. XXIX 12 met noot 30 en 31. Waarschijnlijk zijn de hoeken en de krans zoowel van het grootere als van het kleinere uitstek bedoeld.</note>.</verse>

<verse osisID="Ezek.43.21"> En gij zult den var nemen, die voor de zonde geofferd is, en hem verbranden op eene afgezonderde plaats des huizes buiten het heiligdom<note n="3678">Welke plaats buiten het heiligdom, d.i. buiten de heilige ruimte (zie Fig. 5 M en XLV 2), hiertoe was (Hebr.) ‘aangewezen’, is niet nader bepaald. Zie Exod. XXIX 14. Vgl. Lev. IV 11 volg.; XVI 27.</note>.</verse>

<verse osisID="Ezek.43.22"> En op den tweeden dag zult gij een geitebok, zonder smet, opdragen ten zondoffer; en men zal het altaar ontzondigen, gelijk men het ontzondigd heeft met den var<note n="3679">De plechtigheid der ontzondiging duurde zeven dagen, evenals Exod. XXIX 37 (vgl. Lev VIII 33). Op den tweeden dag en de volgende dagen was een geitebok ter ontzondiging voldoende. Bovendien werden elken dag nog een var en een ram tot een brandoffer opgedragen (v. 23, 24).</note>.</verse>

<verse osisID="Ezek.43.23"> En wanneer gij geëindigd hebt met het te ontzondigen, zult gij eenen var uit het rundvee, zonder smet, opdragen, alsook eenen ram uit de kudde, zonder smet.</verse>

<verse osisID="Ezek.43.24"> En gij zult ze opdragen voor het aangezicht des Heeren; en de priesters zullen er zout op strooien<note n="3680">Zie Lev. II 13.</note> en ze offeren tot een brandoffer voor den Heer.</verse>

<verse osisID="Ezek.43.25"> Zeven dagen lang zult gij dagelijks eenen bok ten zondoffer opdragen<note n="3681">Juister gesproken duurde het offer ter ontzondiging zeven dagen (v. 26) en werd de bok na den eersten dag (v. 22) dagelijks opgedragen.</note>; en eenen var uit het rundvee en eenen ram uit het klein vee, zonder smet, zal men offeren.</verse>

<verse osisID="Ezek.43.26"> Zeven dagen zal men het altaar ontzondigen en het reinigen en deszelfs hand vullen<note n="3682">d.i. Het altaar wijden. Zie voor de oorspronkelijke beteekenis Exod. XXVIII noot 29 en XXIX noot 9.</note>.</verse>

<verse osisID="Ezek.43.27"> Als nu de dagen voleindigd zijn, den achtsten dag en vervolgens, zullen de priesters op het altaar uwe brandoffers opdragen en wat men voor den vrede offert<note n="3683">De vredeoffers; zie Lev. VII 11 volg.</note>; en Ik zal ulieden genadig zijn, zegt de Heere God.</verse>

</chapter>


<chapter osisID="Ezek.44">
 

<title>Hoofdstuk XLIV.</title>
<p>Plaats van den vorst in het heiligdom (v. 1-3); vreemden en onheiligen zijn buitengesloten (v. 4-9); de afvallige priesters worden tot lagere bedieningen aangesteld (v. 10-14); de priesters van Sadoc, hunne plichten en rechten (v. 15-31).</p>


<verse osisID="Ezek.44.1"> En hij bracht mij terug naar den weg van de buitenste poort des heiligdoms, welke oostwaarts zag<note n="3684">De engel bracht den profeet uit het binnenste voorhof (zie XLIII 5, 13 volg.) weder naar de buitenste oostpoort.</note>; en zij was gesloten.</verse>

<verse osisID="Ezek.44.2"> En de Heer zeide tot mij: Deze poort zal gesloten blijven, zij zal niet geopend worden, en geen man zal daardoor ingaan; omdat de Heer, de God van Israël, daardoor is ingetreden<note n="3685">Zie XLIII 1-4.</note>, en zij zal gesloten zijn</verse>

<verse osisID="Ezek.44.3"> voor den vorst. Hij, de vorst, zal daarin gezeten zijn om brood te eten voor het aangezicht des Heeren; langs den weg van het portaal der poort zal hij er intreden en langs den weg daarvan er uittreden<note n="3686">De buitenste oostpoort, waardoor de heerlijkheid des Heeren den tempel was ingegaan, was hierdoor geheiligd en moest gesloten blijven, zelfs voor den vorst. In het Hebr. begint met v. 3 een nieuwe zin: Wat den vorst betreft enz. Aan hem wordt hier verder het voorrecht toegestaan, om binnen ditzelfde poortgebouw brood te eten enz., d.i. zijne offermaaltijden te houden; zie Exod. XVIII 12. Doch daar de buitenste poort van dit poortgebouw ook voor den vorst gesloten bleef, betrad hij door de zuid- of noordpoort het buitenste voorhof en begaf zich dan naar hetzelfde oostelijke poortgebouw, dat hij door den weg van het aan dit voorhof gelegen portaal (zie Fig. 1 V) binnentrad. - De HH. Vaders passen de woorden van v. 2 (geen man zal daardoor ingaan, omdat de Heer daardoor is ingetreden) toe op den maagdelijken schoot der Allerheiligste Moeder Gods, dewijl voor haren gezegenden schoot dezelfde reden geldt omdat enz.; daarom wilde God, dat zij, die maagd was, voor immer maagd zou blijven. Want het was ten hoogste passend, dat de maagdelijke schoot der Moeder Gods, die ontvangen had van den H. Geest en door de kracht des Allerhoogsten was overschaduwd, in wier schoot het Woord was vleesch geworden en uit wie de Godmensch de wereld was ingetreden, voor immer eene gesloten poort bleef.</note>.</verse>

<verse osisID="Ezek.44.4"> En hij voerde mij door den weg der noordpoort vóór het huis; en ik zag, en zie, de heerlijkheid des Heeren vervulde het huis des Heeren; en ik viel op mijn aangezicht<note n="3687">Van de buitenste oostpoort (v. 1) tot vóór het huis, d.i. tot in het binnenste voorhof, voor het front van het eigenlijke tempelhuis, was de kortste weg door de binnenste oostpoort (Fig. 5 O2). Maar omdat ook deze gewoonlijk gesloten was (zie XLVI 1 volg.), voerde de engel den profeet door den weg der binnenste noordpoort N2. Staande vóór het tempelhuis, aanschouwde hij weder de heerlijkheid des Heeren; zie XLIII 5.</note>.</verse>

<verse osisID="Ezek.44.5"> En de Heer zeide tot mij: Menschenzoon, zet uw hart er op en zie met uwe oogen en hoor met uwe ooren alles, wat Ik tot u spreek aangaande al de voorschriften van het huis des Heeren en aangaande al zijne wetten; en zet uw hart op de wegen des tempels aan al de uitgangen des heiligdoms<note n="3688">Hebr.: ‘en zet uw hart op den ingang des huizes aan al de uitgangen des heiligdoms’; m.a.w. tracht goed te weten, aan wie en onder welke voorwaarde het geoorloofd is, het buitenste en het binnenste voorhof binnen te gaan door de verschillende poorten des heiligdoms.</note>.</verse>

<verse osisID="Ezek.44.6"> En zeg tot het tegen Mij weerspannige huis van Israël: Dit zegt de Heere God: Dat al uwe gruwelen u genoeg zijn, huis van Israël<note n="3689">Zie II 5, 8. Welke gruwelen ten opzichte van den tempel zij tot dusver bedreven en voor het vervolg te vermijden hadden, wordt gezegd in v. 7.</note>!</verse>

<verse osisID="Ezek.44.7"> Daar gij vreemde zonen, onbesnedenen van harte en onbesnedenen van vleesch, binnenbrengt om in mijn heiligdom te zijn en mijn huis te ontwijden; en gij offert mijn brood, vet en bloed; en gij verbreekt mijn verbond bij al uwe; gruwelen<note n="3690">De vreemde zonen zijn heidenen, onbesnedenen van harte om hunne booze gezindheid, en ook, als niet behoorend tot het bondsvolk, onbesnedenen van vleesch. Dezen lieten zij in het heiligdom toe, zelfs gedurende de priesterlijke handeling, wanneer zij namelijk mijn brood (zie Lev. XXI 6), d.i. mijne offers, opdroegen, door het vet op het altaar te verbranden en het bloed rondom hetzelve te plengen. Hierdoor hadden zij het verbond verbroken, d.i. Gods wet overtreden, en ook dezen gruwel gevoegd bij al hunne overige gruwelen. - Waarschijnlijk bedoelt de profeet door de vreemde zonen de steeds talrijker wordende klasse der heidensche tempeldienaren, als de Gabaonieten (Jos. IX 27) en de Nathineërs (zie I Par. IX 2; I Esdr. II 43; VIII 20), die, oorspronkelijk tot de laagste bedieningen toegelaten, allengs Levietische diensten hadden verricht. Ezechiël sluit hen voor immer en geheel en al buiten het heiligdom (v. 9).</note>.</verse>

<verse osisID="Ezek.44.8"> En gij hebt de voorschriften van mijn heiligdom niet onderhouden en hebt wachters mijner dienstverrichtingen in mijn heiligdom aangesteld voor u zelven<note n="3691">Hebr.: ‘En gij hebt de wacht van mijn heiligdom niet waargenomen’, d.i. de u opgedragen tempeldiensten niet verricht (zie Lev. VIII 35 en Num. I 53 enz.; vgl. Ez. XL 45); want voor u zelven, d.i. in uwe eigen plaats, hebt gij heidenen aangesteld voor mijne dienstverrichtingen.</note>.</verse> 


<verse osisID="Ezek.44.9"> Dit zegt de Heere God: Geen vreemdeling, onbesneden van harte en onbesneden van vleesch, zal mijn heiligdom ingaan, geen vreemde zoon, die is in het midden der kinderen van Israël.</verse>

<verse osisID="Ezek.44.10"> Maar ook de Levieten, die verre van Mij zijn afgeweken bij de afdwaling der kinderen van Israël en van Mij zijn afgedwaald, hunne afgoden achterna, en hunne ongerechtigheid hebben gedragen<note n="3692">De Levieten, hier bedoeld, zijn blijkens v. 13 Levietische priesters, afstammelingen van Aäron, en als zoodanigen tot het priesterschap geroepen. Om hunnen afval van God en om de afgoderij, die zij gepleegd en in Israël bevorderd hadden (v. 12), worden zij hier verlaagd tot den dienst der levieten (v. 11). Vgl. IV Reg. XXIII 8, 9. In plaats van en... hebben gedragen vertaalt men beter, overeenkomstig het Hebr. en gelijk de Vulg. in v. 12 en 13: ‘zij zullen dragen’, te weten de straf hunner ongerechtigheid, v. 11.</note>;</verse>

<verse osisID="Ezek.44.11"> zij zullen in mijn heiligdom tempeldienaren zijn en wachters aan de poorten van het huis en dienaren van het huis; zij zullen de brandoffers en de slachtoffers van het volk slachten, en zij zullen voor hun aangezicht staan om hun ten dienste te zijn<note n="3693">Het slachten der offerdieren, dat oorspronkelijk het werk was van elken Israëliet, die het offer bracht (zie Lev. I 5), zal allengs aan de levieten zijn opgedragen. Hier althans worden die voormalige priesters hiermede belast. Het meervoud hun ziet terug op het verzamelwoord volk.</note>.</verse>

<verse osisID="Ezek.44.12"> Omdat zij hun ten dienste gestaan hebben voor het aangezicht hunner afgoden en het huis van Israël zijn geworden tot een aanstoot<note n="3694">Hebr.: ‘tot een valstrik’, gelijk VII 19.</note> der ongerechtigheid; daarom heb Ik mijne hand opgeheven over hen<note n="3695">Heb Ik de volgende straf over hen onder eede bezworen. Vgl. XX 5.</note>, zegt de Heere God, en zij zullen hunne ongerechtigheid dragen.</verse>

<verse osisID="Ezek.44.13"> En zij zullen niet naderen tot Mij om als priesters Mij te dienen, noch naderen tot geheel mijn heiligdom, tot het allerheiligste<note n="3696">Tot geheel mijn heiligdom, d.i. tot alles wat heilig is, inzonderheid tot het allerheiligste, d.i. tot de heilige aandeelen der offers; zie XLII 13 en Lev. II noot 4.</note>; maar zij zullen hunne schande dragen en hunne gruwelen, die zij bedreven hebben.</verse> 


<verse osisID="Ezek.44.14"> En Ik zal hen maken tot wachters des huizes voor al deszelfs dienstwerk en voor al wat daarin te verrichten is.</verse>

<verse osisID="Ezek.44.15"> Maar de priesters en Levieten<note n="3697">d.i. De Levietische priesters (zie XLIII 19).</note>, de zonen van Sadoc, die de voorschriften van mijn heiligdom onderhouden hebben, toen de kinderen van Israël van Mij afdwaalden, zij, zij zullen tot Mij naderen om Mij te dienen; en zij zullen voor mijn aangezicht staan om Mij vet en bloed te offeren, zegt de Heere God<note n="3698">Aan de afstammelingen van Sadoc wordt, ter belooning hunner getrouwheid, de priesterlijke bediening in den nieuwen tempel opgedragen. Zie noot 7 voor vet en bloed. - Sadoc, uit het geslacht van Eleazar (I Par. VI 8, 53), was om zijne getrouwheid aan David en Salomon (II Reg. XV 35 volg.; III Reg. I 32 volg.) tot het hoogepriesterschap verheven in de plaats van Abiathar (III Reg. II 26 volg.), uit het huis van Ithamar. - Er is in v. 10-16 geen sprake van de levieten in den gewonen zin (zie noot 9), en bijgevolg verordent Ezechiël niet hunne uitsluiting van het priesterschap, waarop zij volgens Moses' wetten geen recht hadden. Deze wetten kende Ezechiël; in XL 45, 46 en XLII 13 en XLIII 19 veronderstelt hij het wettelijk onderscheid tusschen priesters en levieten als eene bekende en door het gebruik gewettigde zaak. - Evenals de beschrijving van den tempel in XL-XLIII is deze verordening aangaande het priesterschap een zinnebeeld der toekomst; het duidt de heiligheid van het priesterschap aan in het herstelde Rijk Gods.</note>.</verse>

<verse osisID="Ezek.44.16"> Zij, zij zullen mijn heiligdom ingaan, en zij zullen tot mijne tafel naderen om Mij te dienen en mijne godsdienstwetten te onderhouden<note n="3699">Mijn heiligdom is het Heilige, alwaar mijne tafel, d.i. het reukaltaar, stond; zie XLI 22.</note>.</verse>

<verse osisID="Ezek.44.17"> En wanneer zij de poorten van het binnenste voorhof ingaan, zullen zij linnen kleederen aandoen; en niets dat van wol is, zal op hen komen, wanneer zij dienst doen in de poorten van het binnenste voorhof en binnenwaarts<note n="3700">d.i. In het Heilige. Zie verder Exod. XXVIII 39, 42; XXXIX 27; Lev. XVI 4.</note>.</verse>

<verse osisID="Ezek.44.18"> Linnen hoofdbedekkingen zullen zij op hunne hoofden hebben, en linnen dijkleederen zullen zij om hunne lendenen dragen, en zij zullen zich niet zoo kleeden, dat zij zweeten<note n="3701">B.v. met wollen goed; zie v. 17.</note>.</verse>

<verse osisID="Ezek.44.19"> En wanneer zij het buitenste voorhof uitgaan naar het volk, zullen zij zich ontdoen van hunne kleederen, waarin zij dienst gedaan hebben, en deze nederleggen in het cellengebouw des heiligdoms<note n="3702">Zie XLII 14.</note>, en zij zullen zich kleeden in andere kleederen; en zij zullen het volk niet heiligen met hunne kleederen<note n="3703">d.i. Door de aanraking der heilige dienstkleederen; zie hieromtrent Lev. VI noot 15.</note>.</verse>

<verse osisID="Ezek.44.20"> Hun hoofd nu zullen zij niet kaal scheren<note n="3704">Zie Lev. XXI 5; vgl. Lev. XIX 27.</note> noch hun haar laten groeien<note n="3705">Op de wijze der Nazareërs; vgl. Num. VI 5.</note>; maar zij zullen hun hoofdhaar behoorlijk afsnijden<note n="3706">Naar de Septuag. mochten zij hun hoofd niet ontdekken; zie Lev. XXI 10.</note>.</verse>

<verse osisID="Ezek.44.21"> En wijn mag geen priester drinken, wanneer hij het binnenste voorhof moet ingaan.</verse>

<verse osisID="Ezek.44.22"> En geene weduwe noch eene verstootene zullen zij tot vrouw nemen, doch maagden uit het geslacht van het huis van Israël; maar ook eene weduwe, die weduwe is van eenen priester, mogen zij nemen<note n="3707">Strenger dan Lev. XXI 7 wordt het voorschrift van Lev. XXI 13, 14, dat alleen den hoogepriester gold, tot al de priesters van het geslacht van Sadoc uitgebreid; voor de weduwe eens priesters wordt hier eene uitzondering gemaakt.</note>.</verse>

<verse osisID="Ezek.44.23"> En zij zullen mijn volk leeren wat verschil er is tusschen het heilige en het onheilige, en het onderscheid tusschen het reine en het onreine zullen zij hun bekend maken<note n="3708">Zie Lev. X 10 volg.</note>.</verse>

<verse osisID="Ezek.44.24"> En is er eenig geschil, dan zullen zij optreden volgens mijne rechten en rechtspreken<note n="3709">Gewichtige rechtszaken waren voorbehouden aan de priesters, die volgens Gods wetten moesten rechtspreken; zie Deut. XVII 8 volg. en vgl. II Par. XIX 8.</note>; mijne wetten en mijne voorschriften zullen zij onderhouden op al mijne hoogtijden, en mijne sabbatten zullen zij heiligen.</verse>

<verse osisID="Ezek.44.25"> En tot het lijk van een mensch zullen zij niet komen, om zich niet te verontreinigen, tenzij tot eenen vader en eene moeder en eenen zoon en eene dochter en eenen broeder en eene zuster, die geen anderen man heeft gehad<note n="3710">Lev. XXI 1-3: ‘die met geenen man gehuwd is’; dit heeft de grondtekst ook hier. De uitzondering van Lev. XXI 11, voor den hoogepriester, is hier niet vermeld.</note>; wegens hen mogen zij zich verontreinigen.</verse>

<verse osisID="Ezek.44.26"> En nadat hij zich gereinigd heeft, zal men hem zeven dagen tellen<note n="3711">Na de zeven dagen der reiniging (Num. XIX 11 volg.) moet zulk een priester nog zeven dagen tellen, alvorens het heiligdom in te gaan.</note>.</verse> 


<verse osisID="Ezek.44.27"> En op den dag, dat hij het heiligdom zal ingaan in het binnenste voorhof om Mij te dienen in het heiligdom, zal hij voor zijne zonde offeren, zegt de Heere God.</verse>

<verse osisID="Ezek.44.28"> En zij zullen geen erfgoed hebben, Ik ben hun erfgoed; en eene bezitting zult gij hun niet geven in Israël, want Ik ben hunne bezitting.</verse>

<verse osisID="Ezek.44.29"> Het slachtoffer<note n="3712">Hebr.: ‘Het spijsoffer’; zie Lev. II 1-3 en VI 16. Zie voor het volgende Lev. VII 6 volg.</note> en het zondoffer en het schuldoffer zullen zij eten; en elke gelofte<note n="3713">Naar het Hebr. is er sprake van de bangelofte; zie Lev. XXVII 28 en Num. XVIII 14.</note> in Israël zal voor hen zijn.</verse>

<verse osisID="Ezek.44.30"> En de eerstelingen van alle eerste voortbrengselen en alle plengoffers van alles, wat wordt opgedragen<note n="3714">Het Hebr. noemt: ‘het beste van alle eerste vruchten’ (zie Exod. XXIII 19; XXXIV 26), en verder: (het beste) ‘van alle hefoffers’.</note>, zal voor de priesters zijn; en de eerstelingen uwer eetwaren<note n="3715">Hebr.: ‘van uw deeg’. Zie Num. XV 20, 21.</note> zult gij geven aan den priester, opdat hij zegen doe rusten op uw huis.</verse>

<verse osisID="Ezek.44.31"> Al hetgeen gestorven en wat door een wild dier gegrepen is, van gevogelte en van vee, mogen de priesters niet eten.</verse>

</chapter>


<chapter osisID="Ezek.45">
 

<title>Hoofdstuk XLV.</title>
<p>De offers (XLV-XLVI): het hefoffer van het land voor de priesters en de levieten (v. 1-5), voor de stad en den vorst (v. 6-8); het hefoffer van de opbrengst des lands voor den vorst en zijn hieruit volgende plicht (v. 9-17); de offers des vorsten op de feestdagen (v. 18-25).</p>


<verse osisID="Ezek.45.1"> En wanneer gij het land begint te verdeelen door het lot<note n="3716">De uitdrukking is ontleend aan Jos. XIII 6 (Hebr.) en XXIII 4, hoewel bij deze verdeeling des lands (XLVIII 1 volg.) van verdeeling door het lot in eigenlijken zin geen sprake is.</note>, zondert den Heer eerstelingen<note n="3717">Hebr.: ‘een theroema’, d.i. een hefoffer, welks ligging XLVIII 8-22 nader wordt aangegeven. Het was het heilige deel des lands, dat den Heer geofferd en voor zijnen dienst en zijne bedienaren afgezonderd moest worden.</note> af, tot een heilig deel des lands, in de lengte vijf en twintig duizend en in de breedte tien duizend<note n="3718">Beter naar de Septuag. (zie v. 3 en 5): ‘twintig duizend’, waarschijnlijk ellen; zie XLII 15-20. De lengte is (zie v. 7 en XLVIII 10) gemeten van het westen naar het oosten; de breedte van het zuiden naar het noorden. De hier bedoelde strook lands van vijf en twintig duizend op twintig duizend is in Fig. 6 door L en P aangeduid.</note>; heilig zal het zijn in zijn geheelen omvang rondom.</verse>

<verse osisID="Ezek.45.2"> En van geheel het deel zal heilig zijn vijfhonderd op vijfhonderd in het vierkant rondom; en vijftig el voor zijne omstreek rondom<note n="3719">Van geheel het in v. 1 gemeten deel zal heilig zijn in den strengsten zin, m.a.w. zal tot het eigenlijke heiligdom behooren, een vierkant van vijfhonderd enz. Zie XLII 15-20, waar van ditzelfde vierkant sprake is, en Fig. 5 A2 B2 C2 D2. Rondom hetzelve was eene omstreek of eene vrijgelaten ruimte van vijftig el breedte; zie Fig. 5 A B C D. Zoover moesten de akkers en huizen der priesters van het heiligdom verwijderd blijven. Dit vierkant, waarvan elke zijde 600 el lang is, lag in het midden der strook, die in Fig. 6 door P is aangewezen en in v. 3 en 4 gemeten wordt.</note>.</verse>

<verse osisID="Ezek.45.3"> En van die maat<note n="3720">Van de maat van vijf en twintig duizend op twintig duizend, welke in v. 1 (naar de Septuag.) is aangegeven.</note> zult gij eene lengte van vijf en twintig duizend en eene breedte van tien duizend afmeten, en daarin zal de tempel zijn met het Heilige der heiligen.</verse>

<verse osisID="Ezek.45.4"> Het heilige deel van het land zal voor de priesters zijn, de bedienaren van het heiligdom, die naderen tot den dienst des Heeren; en het zal hun eene plaats zijn voor huizen en tot heilige plek voor het heiligdom.</verse>

<verse osisID="Ezek.45.5"> En vijf en twintig duizend in de lengte en tien duizend in de breedte zullen voor de levieten zijn, die het dienstwerk van het huis verrichten<note n="3721">Een even lange en breede strook was voor de levieten bestemd; zie Fig. 6 L. Dat dit gebied der levieten ten noorden van dat der priesters lag, volgt uit XLVIII 12.</note>; zij zullen twintig cellen<note n="3722">Septuag.: ‘steden om te wonen’; zie Num. XXXV 2, 3; Jos. XXI 2. Doch hier zijn de levieten- en priestersteden binnen de ‘theroema’ vereenigd.</note> bezitten.</verse>

<verse osisID="Ezek.45.6"> En tot de bezitting der stad zult gij geven vijf duizend in de breedte en vijf en twintig duizend in de lengte naast het afgezonderde heilige deel, voor het geheele huis van Israël<note n="3723">De bezitting der stad, naast (Hebr.) ‘het heilige hefoffer’ van v. 1, wordt XLVIII 15-19 nader beschreven. Zij lag ten zuiden van het aandeel der priesters en was even lang, doch half zoo breed; in het midden lag de stad; zie Fig. 6 s - s. Dit was het gezamenlijk bezit van het geheele huis van Israël.</note>.</verse> 


<verse osisID="Ezek.45.7"> En voor den vorst zal zijn wat aan deze en gene zijde ligt van het afgezonderde heilige deel en van de bezitting der stad, tegenover het afgezonderde heilige deel en tegenover de bezitting der stad, aan den zeekant tot aan de zee en aan den oostkant tot aan het oosten; en in de lengte evenredig aan elk deel van de westelijke grens tot aan de oostelijke grens<note n="3724">Zie Fig. 6 de door V-V aangewezen bezitting aan weerszijden van het heilig hefoffer en van het stadsgebied. Door de zee is de Middellandsche Zee bedoeld, als de westelijke grens; tot aan het oosten beteekent tot aan de oostelijke grens, den Jordaan. Binnen deze twee uiterste grenzen lag elk deel der stammen besloten, gelijk XLVIII 1 volg. en 23 volg. nader beschreven wordt. Zie b.v. het deel van Juda en Benjamin in Fig. 6.</note>.</verse>

<verse osisID="Ezek.45.8"> Het zal hem tot grondbezit zijn in Israël; en niet langer zullen de vorsten mijn volk berooven; maar zij zullen het land laten aan het huis van Israël naar hunne stammen.</verse>

<verse osisID="Ezek.45.9"> Dit zegt de Heere God: Het zij u genoeg, vorsten van Israël! Laat af van geweldenarij en roof, en oefent recht en gerechtigheid! Scheidt uwe grenspalen af van mijn volk, zegt de Heere God<note n="3725">Niet alleen eigenden de vroegere koningen zich het grondbezit des volks toe, doch zij bepaalden ook willekeurig maat en gewicht bij het heffen hunner inkomsten. Vandaar de bepalingen in v. 10 volg.</note>!</verse>

<verse osisID="Ezek.45.10"> Eene rechtvaardige weegschaal en een rechtvaardige ephi en een rechtvaardige bat zult gij hebben<note n="3726">Ephi staat hier en in de volg. verzen voor ‘epha’. Het is dezelfde maat voor droge waren als de bat voor natte waren. Zie Lev. XIX 36; Deut. XXV 15; vgl. Is. V noot 10.</note>.</verse>

<verse osisID="Ezek.45.11"> De ephi en de bat zullen even groot en van ééne maat zijn, zoodat de bat het tiende deel houde van de cor, en de ephi het tiende deel van de cor; naar den inhoud van de cor zal hun juiste inhoud zich richten<note n="3727">De cor, Hebr. ‘chomer’ en ‘kor’, was de grond- of ijkmaat voor de kleinere maten.</note>.</verse>

<verse osisID="Ezek.45.12"> De sikkel nu heeft twintig obolen. Voorts bedragen twintig sikkels en vijf en twintig sikkels en vijftien sikkels eene mna<note n="3728">Gewoonlijk bedragen vijftig, hier echter zestig sikkels eene mna of mine. Waartoe de optelling dient van twintig en vijf en twintig en vijftien, is niet duidelijk. Volgens den H. Hiëronymus wil de profeet hiermede de waarde van zijne mna indachtig maken. Naar eene waarschijnlijke lezing der Septuag.: ‘vijf sikkels zijn er vijf (niet meer of minder), en tien sikkels zijn er tien, en vijftig sikkels bedragen u eene mna’.</note>.</verse> 


<verse osisID="Ezek.45.13"> En dit zijn de eerstelingen<note n="3729">Hebr.: ‘het hefoffer’, voor den dienst van God bestemd; zie v. 15b.</note>, die gij heffen zult: het zesde deel van een ephi op eene cor tarwe, en het zesde deel van een ephi op eene cor gerst.</verse>

<verse osisID="Ezek.45.14"> Ook de maat der olie is eene bat olie, het tiende deel op eene cor<note n="3730">Van de olie moet, naar de lezing der Vulg. en der Septuag., worden opgebracht een tiende; doch volgens het Hebr. een honderdste: ‘En het recht van de olie.... is een tiende bath van eene kor;.... want tien bath bedragen eene chomer’.</note>; en tien bat bedragen eene cor, omdat tien bat eene cor vullen.</verse>

<verse osisID="Ezek.45.15"> En éénen ram uit de kudde van tweehonderd, uit dezulke, welke die van Israël voeden<note n="3731">Hebr.: ‘uit het waterrijke land van Israël’, derhalve uit de vette schapen en geiten. De ram vertegenwoordigt hier het klein vee, waarvan een tweehonderdste gevorderd wordt. Wat verder volgt, geeft de bestemming aan van het tot dusver (v. 13-15a) bepaalde hefoffer: de tarwe en de olie voor het spijsoffer, het klein vee voor de genoemde bloedige offers, om verzoening enz.; zie Lev. I 4.</note> - voor het spijsoffer en voor het brandoffer en voor de vredeoffers, om verzoening te doen voor hen, zegt de Heere God.</verse>

<verse osisID="Ezek.45.16"> Het geheele volk des lands zal gehouden zijn tot deze eerstelingen, aan den vorst in Israël.</verse>

<verse osisID="Ezek.45.17"> En den vorst zullen zijn opgelegd<note n="3732">Hij moet bekostigen.</note> de brandoffers en het spijsoffer en de plengoffers op de feestdagen en op de nieuwemaandagen en op de sabbatten en op al de feestdagen<note n="3733">Hebr.: ‘op al de feestverzamelingen’, d.i. op al de overige feesten.</note> van het huis van Israël; hij zal opdragen het zondoffer, het spijsoffer en het brandoffer en de vredeoffers, om verzoening te doen voor het huis van Israël.</verse>

<verse osisID="Ezek.45.18"> Dit zegt de Heere God: In de eerste maand, den eersten der maand, zult gij eenen var uit het rundvee nemen, zonder smet, en het heiligdom ontzondigen.</verse>

<verse osisID="Ezek.45.19"> En de priester zal van het bloed des zondoffers nemen en het doen aan de posten van het huis en aan de vier hoeken van het uitstek des altaars en aan de posten der poort van het binnenste voorhof<note n="3734">De priester beteekent waarschijnlijk den hoogepriester, hoewel deze hier nergens met name genoemd wordt. Zie verder XLIII 20. De posten van het huis zijn de XLI noot 20 vermelde, aan den ingang van het Heilige en van het Heilige der heiligen. Poort is een verzamelwoord voor al de drie poorten.</note>.</verse>

<verse osisID="Ezek.45.20"> En aldus zult gij doen den zevenden der maand voor een ieder, die door onwetendheid gezondigd en door dwaling zich misgrepen heeft, en gij zult verzoening doen voor het huis<note n="3735">Op den zevenden dag der ‘eerste’ (v. 18) maand, zes dagen na het vorige zondoffer; Septuag.: ‘in de zevende maand, den eersten der maand’, bij het begin van het tweede halfjaar of bij den aanvang van het burgerlijk jaar. Op den 10en der zevende maand viel (Lev. XXIII 27 volg.) de groote verzoendag. Een dergelijk verzoeningsfeest schreef Ezechiël tweemaal (zie v. 18 en 20) in het jaar voor, om verzoening te doen voor hen, die onwetend, niet echter met boos opzet, gezondigd hadden; zie Lev. IV noot 1. Hebr. in het meervoud: ‘gijlieden zult het huis ontzondigen’, want de vorst bood het zondoffer aan voor het volk; zie v. 22. Door de zonde van het volk werd het huis, d.i. de tempel, verontreinigd; zie Lev. XV 31 en XVI 16.</note>.</verse>

<verse osisID="Ezek.45.21"> In de eerste maand, den veertienden dag der maand, zult gij het Paaschfeest vieren; zeven dagen zal men ongedeesemde brooden eten<note n="3736">Zie voor het Paaschfeest Exod. XII 6 volg.; voor de ongedeesemde brooden Exod. XIII 6 volg.</note>.</verse>

<verse osisID="Ezek.45.22"> En de vorst zal op dien dag voor zich en voor geheel het volk des lands eenen var opdragen ten zondoffer<note n="3737">Dit voorschrift is geheel nieuw.</note>.</verse>

<verse osisID="Ezek.45.23"> En op de zeven dagen van het feest zal hij ten brandoffer den Heer opdragen zeven varren en zeven rammen, zonder smet, dagelijks, zeven dagen lang, en ten zondoffer eenen geitebok dagelijks<note n="3738">Dit brandoffer der zeven dagen van het Paaschfeest verschilt van Num. XXVIII 19. Het zondoffer is t.a.p. v. 22 hetzelfde.</note>.</verse>

<verse osisID="Ezek.45.24"> En ten spijsoffer zal hij een ephi bij elken var en een ephi bij elken ram opdragen, en een hin olie bij elke ephi<note n="3739">Een ephi of epha tarwebloem. Een hin is een zesde bat; zie IV 11. Vgl. voor het spijsoffer op de zeven dagen van het Paaschfeest Num. XXVIII 20 volg.</note>.</verse>

<verse osisID="Ezek.45.25"> In de zevende maand, den vijftienden dag der maand, op den feestdag<note n="3740">Het Loofhuttenfeest; zie Lev. XXIII 34 volg. Vgl. voor de offers Num. XXIX 12-39.</note>, zal hij opdragen, gelijk boven gezegd is, zeven dagen lang, zoo ten aanzien van het zondoffer als van het brandoffer en van het spijsoffer en van de olie<note n="3741">Aanmerkelijk wijkt het ritueel der in v. 18-25 vermelde feesten af van de voorschriften der Mosaïsche wet. Belangrijke feesten, als het Pinksterfeest, Nieuwejaar, de Verzoendag, worden niet genoemd en daarentegen worden nieuwe, tot dusver onbekende feestdagen vastgesteld (v. 18, 20). Niets echter van hetgeen met Moses' wet niet overeenkwam, is in den tweeden tempel na de ballingschap onderhouden; waaruit blijkt, dat de bepalingen van Ezechiël niet in letterlijken zin werden opgevat. Niet weinige schriftverklaarders meenen, dat de profeet ook hier in zinnebeelden, aan den eeredienst van Israël ontleend, wil uitdrukken, dat in den tempel van Ezechiël, in het herstelde Rijk Gods, de Mosaïsche ceremoniëele voorschriften niet meer van kracht zullen zijn, doch dat andere feestdagen met hunne eigen plechtigheden alsdan zullen gevierd worden.</note>.</verse>

</chapter>


<chapter osisID="Ezek.46">
 

<title>Hoofdstuk XLVI.</title><p>De offers van den vorst op den sabbat en den nieuwemaan-dag (v. 1-11), het vrijwillige offer (v. 12) en het dagelijksche offer (v. 13-15). Het vorstelijk erfbezit (v. 16-18). Heilige kookplaatsen voor de priesters en voor het volk (v. 19-24).</p>


<verse osisID="Ezek.46.1"> Dit zegt de Heere God: De poort van het binnenste voorhof, welke oostwaarts ziet, zal op de zes werkdagen gesloten zijn; maar op den sabbatdag zal zij geopend worden, doch ook op den nieuwemaan-dag zal zij geopend worden<note n="3742">De oostpoort van het binnenste voorhof. Die van het buitenste voorhof werd nimmer geopend. Zie XLIV 2.</note>.</verse>

<verse osisID="Ezek.46.2"> En de vorst zal ingaan langs den weg van het portaal der poort van buiten en blijven staan op den drempel der poort; en de priesters zullen zijn brandoffer en zijne vredeoffers opdragen, en hij zal aanbidden op den drempel der poort en uitgaan; de poort echter zal niet gesloten worden tot den avond toe<note n="3743">De vorst mocht in de binnenste oostpoort het opdragen der offers bijwonen, zonder echter het binnenste voorhof te betreden. Hij trad in genoemde poort van buiten, d.i. uit het buitenste voorhof, door den weg van het portaal, dat naar buiten lag (zie Fig. 2 V), bleef staan op den drempel, Hebr.: ‘aan de posten’, der poort en aanbad, op den drempel staande, waarschijnlijk op den tweeden drempel (Fig. 2 T), waar hij zich tegenover het altaar bevond (zie Fig. 5 d).</note>.</verse>

<verse osisID="Ezek.46.3"> En het volk des lands zal aanbidden aan den ingang dier poort<note n="3744">In het buitenste voorhof vóór den ingang der geopende oostpoort. Het poortgebouw werd niet betreden.</note> op de sabbatten en op de nieuwemaan-dagen, voor het aangezicht des Heeren.</verse> 


<verse osisID="Ezek.46.4"> Dit brandoffer nu zal de vorst den Heer opdragen: op den sabbatdag zes lammeren, zonder smet, en eenen ram, zonder smet.</verse>

<verse osisID="Ezek.46.5"> En ten spijsoffer een ephi bij den ram; bij de lammeren echter ten spijsoffer, wat zijne hand geven zal<note n="3745">Een epha tarwebloem bij den ram; bij de lammeren werd de hoeveelheid aan zijne godsvrucht overgelaten. Vgl. Num. XXVIII 9.</note>; en eene hin olie bij elke ephi.</verse>

<verse osisID="Ezek.46.6"> En op den nieuwemaan-dag eenen var uit het rundvee, zonder smet, en zes lammeren en rammen<note n="3746">Hebr.: ‘en eenen ram’. Vgl. Num, XXVIII 11-15.</note> - zonder smet zullen zij zijn.</verse>

<verse osisID="Ezek.46.7"> En een ephi bij den var, ook een ephi bij den ram zal hij ten spijsoffer opdragen; bij de lammeren echter zooveel zijne hand vinden zal<note n="3747">Vgl. Num. VI 21.</note>; en eene hin olie bij elke ephi.</verse>

<verse osisID="Ezek.46.8"> En wanneer de vorst ingaat, zal hij ingaan langs den weg van het portaal der poort, en langs denzelfden weg zal hij uitgaan<note n="3748">Zonder het binnenste voorhof te betreden; zie v. 2. Vgl. XLIV 3.</note>.</verse>

<verse osisID="Ezek.46.9"> En wanneer het volk des lands voor het aangezicht des Heeren komt op de feestdagen, zal hij, die door de noordpoort ingaat om te aanbidden, uitgaan langs den weg der zuidpoort; hij echter, die ingaat langs den weg der zuidpoort, zal uitgaan langs den weg der noordpoort; hij zal niet terugkeeren langs den weg der poort, waarlangs hij was ingegaan, maar hij zal door de tegenovergelegene uitgaan.</verse>

<verse osisID="Ezek.46.10"> De vorst nu zal in het midden van hen met de ingaanden ingaan en met de uitgaanden uitgaan<note n="3749">De vorst zal in het midden van zijn volk het buitenste voorhof in- en uitgaan. Onder dit opzicht had hij geen voorrecht.</note>.</verse>

<verse osisID="Ezek.46.11"> En op de hoogtijden<note n="3750">Naar den grondtekst zijn de drie hoogfeesten bedoeld; vgl. Exod. XXIII 14-17.</note> en op de feesten zal het spijsoffer zijn een ephi bij den var en een ephi bij den ram; bij de lammeren echter zal het spijsoffer zijn zooveel zijne hand vinden zal; en eene hin olie bij elke ephi<note n="3751">Een algemeene regel, die XLV 24 en XLVI 5, 7 reeds is toegepast.</note>.</verse> 


<verse osisID="Ezek.46.12"> Wanneer echter de vorst een vrijwillig brandoffer of vrijwillige vredeoffers<note n="3752">Zie hieromtrent Lev. III 1 volg. en VII 11 volg.</note> opdraagt aan den Heer, zal voor hem de poort, die oostwaarts ziet, geopend worden; en hij zal zijn brandoffer en zijne vredeoffers opdragen, gelijk op den sabbatdag pleegt te geschieden; en hij zal uitgaan, en de poort zal gesloten worden, nadat hij is uitgegaan<note n="3753">Dit is het verschil met v. 1 en 2, dat buiten den sabbat en den nieuwe-maan-dag de buitenste Oostpoort aanstonds na het offer gesloten werd.</note>.</verse>

<verse osisID="Ezek.46.13"> En een lam van hetzelfde jaar, zonder smet, zal men ten brandoffer dagelijks opdragen aan den Heer; elken morgen zal men dit doen<note n="3754">Men zal, niet de vorst; naar XLV 17 moest hij alleen de kosten der feestoffers dragen. In den grondtekst is het woord gericht tot den profeet: ‘gij zult’; zie XLIII 19. Een lam van hetzelfde jaar is een ‘eenjarig’ lam, gelijk dezelfde uitdrukking van het Hebr. Lev. XII 6 vertaald is. Vgl. voor de dagelijksche offers Exod. XXIX 38-42 en Num. XXVIII 3 volg.</note>.</verse>

<verse osisID="Ezek.46.14"> En als spijsoffer zal men daarbij opdragen, elken morgen, een zesde deel van een ephi, en aan olie een derde deel van eene hin, om daarmede de tarwebloem te beslaan, ten spijsoffer voor den Heer; eene wet van bestendigen en eeuwigen duur<note n="3755">Vgl. Lev. VI 18.</note>.</verse>

<verse osisID="Ezek.46.15"> Men zal het lam en het spijsoffer en de olie elken morgen opdragen, ten altijddurend brandoffer<note n="3756">Men zal... de Septuag. en de H. Hiëronymus vertalen: ‘gijlieden zult’; Hebr.: ‘zij zullen’, te weten de priesters en het volk. Dit bestendig en eeuwigdurend dagelijksch brand- en spijsoffer is een zinnebeeld van het onbloedige Offer des Nieuwen Verbonds, dat later door Mal. I 11 voorspeld werd.</note>.</verse>

<verse osisID="Ezek.46.16"> Dit zegt de Heere God: Als de vorst aan een zijner kinderen een geschenk geeft, zal het diens erfgoed zijn<note n="3757">Septuag.: ‘Als de vorst aan een zijner kinderen een geschenk geeft uit zijn erfgoed’, te weten uit het hem XLV 7, 8 toegekende land.</note>, aan zijne kinderen zal het toebehooren, zij zullen het erfelijk bezitten.</verse>

<verse osisID="Ezek.46.17"> Als hij echter van zijn erfgoed eene erfmaking<note n="3758">Hebr. en Septuag.: ‘een geschenk’.</note> geeft aan een zijner dienaren, zal het aan dezen blijven tot aan het jaar der vrijlating<note n="3759">Het jubeljaar van Lev. XXV 10.</note>, dan zal het wederkeeren tot den vorst; zijn erfgoed toch is het, aan zijne kinderen zal het toebehooren<note n="3760">De vorst kan derhalve zijn erfgoed niet voor altijd buiten zijne familie vervreemden.</note>.</verse> 


<verse osisID="Ezek.46.18"> Ook zal de vorst niets met geweld nemen van het erfgoed des volks en van hunne bezitting - maar van zijne bezitting zal hij aan zijne kinderen een erfgoed geven - opdat mijn volk niet verstrooid worde, een iegelijk uit zijne bezitting<note n="3761">Vgl. XLV 8, waarachter deze bepalingen van v. 16-18 beter op hare plaats zouden zijn.</note>.</verse>

<verse osisID="Ezek.46.19"> En hij bracht mij door den ingang, die aan de zijde der poort was, binnen de heilige, voor de priesters bestemde cellen, welke noordwaarts zagen<note n="3762">De engel bracht den profeet door den ingang (zie Fig. 5 s) in het cellengebouw X. Zie XLII 1-14; hierbij behooren de thans volgende voorschriften aangaande de keukens.</note>; en aldaar was eene plaats aan den westkant<note n="3763">In den westelijken hoek x van het gebouw.</note>.</verse>

<verse osisID="Ezek.46.20"> En hij zeide tot mij: Dit is de plaats, waar de priesters het zondoffer en het schuldoffer zullen koken, waar zij het spijsoffer zullen bakken, opdat zij het niet uitdragen naar het buitenste voorhof en het volk geheiligd worde<note n="3764">Dit echter zou geschieden, bijgeval de priesters in de hierna genoemde kookplaatsen van het volk hunne offermaaltijden zouden bereiden. Zie voor het heiligen des volks XLIV 19.</note>.</verse>

<verse osisID="Ezek.46.21"> En hij bracht mij uit naar het buitenste voorhof en leidde mij rond naar de vier hoeken van het voorhof; en zie, in den hoek van het voorhof was een kleiner voorhof, aan elken hoek van het voorhof een kleiner voorhof<note n="3765">Zie Fig. 5 K in de vier hoeken.</note>.</verse>

<verse osisID="Ezek.46.22"> In de vier hoeken van het voorhof waren de kleinere voorhoven ingericht, veertig el in de lengte en dertig in de breedte; zij waren, de vier, van dezelfde afmeting.</verse>

<verse osisID="Ezek.46.23"> En een ringmuur omgaf de vier kleinere voorhoven; en er waren kookplaatsen aangebracht onder de galerijen in het rond.</verse>

<verse osisID="Ezek.46.24"> En hij zeide tot mij: Dit is de plaats der keukens, waarin de dienaren van het huis des Heeren de slachtoffers van het volk zullen koken<note n="3766">Zie voor de heilige maaltijden, uit de slachtoffers voor het volk aangericht, Lev. III noot 1.</note>.</verse>

</chapter>


<chapter osisID="Ezek.47"> 
 

<title>Hoofdstuk XLVII.</title><p>De tempelbron en zijn stroom (v. 1-12). Omvang van het heilige land, dat voor Israël en den vreemdeling bestemd is (v. 13-23).</p>


<verse osisID="Ezek.47.1"> En hij bracht mij terug aan den ingang van het huis<note n="3767">Uit het buitenste voorhof (zie XLVI 21) bracht de engel den profeet terug in het binnenste voorhof aan den ingang van het tempelhuis; zie Fig. 5 e.</note>; en zie, er welden wateren op van onder den drempel des huizes aan de oostzijde; want de voorzijde des huizes zag oostwaarts; en de wateren vloeiden af aan den rechtervleugel des tempels, ten zuiden van het altaar<note n="3768">Zie Fig. 5 de gestippelde lijn W.</note>.</verse>

<verse osisID="Ezek.47.2"> En hij bracht mij naar buiten langs den weg der noordpoort en leidde mij om langs den buitenweg naar de buitenste poort, die oostwaarts zag<note n="3769">Dezen omweg door de noordpoort langs den buitenweg naar de buitenste oostpoort meest hij maken, omdat de binnenste oostpoort meestal, de buitenste altijd gesloten was; zie XLIV 1, 2 en XLVI 1, 12.</note>; en zie, de wateren borrelden op aan de rechterzijde<note n="3770">Aan de zuidzijde der buitenste oostpoort.</note>.</verse>

<verse osisID="Ezek.47.3"> Toen de man, die het meetsnoer in zijne hand had<note n="3771">Zie XL 3.</note>, oostwaarts opging, dan mat hij duizend el; en hij deed mij door het water gaan - tot aan de enkels.</verse>

<verse osisID="Ezek.47.4"> En nogmaals mat hij er duizend; en hij deed mij door het water gaan - tot aan de knieën.</verse>

<verse osisID="Ezek.47.5"> En hij mat er duizend; en hij deed mij door het water gaan - tot aan de lendenen. En hij mat er duizend; het was een stroom, waar ik niet kon doorgaan; want de wateren waren gewassen als van een diepen stroom, dien men niet doorwaden kan.</verse>

<verse osisID="Ezek.47.6"> En hij zeide tot mij: Gewis hebt gij het gezien, menschenzoon! En hij voerde mij heen en bracht mij weder aan den oever van den stroom.</verse>

<verse osisID="Ezek.47.7"> En toen ik mij derwaarts keerde, zie, aan den oever van den stroom stonden boomen, uitermate vele, aan weerszijden.</verse> 


<verse osisID="Ezek.47.8"> En hij zeide tot mij: Deze wateren, die heenvlieten naar de oostelijke zandheuvels<note n="3772">Zie Jos. XXII 10.</note> en afvloeien naar de vlakte der woestijn<note n="3773">Hebr.: ‘de Araba’; zie Jos. XI noot 13.</note>, zullen zich in de zee werpen<note n="3774">In de oostwaarts (v. 3) gelegen zee (zie v. 18), d.i. de Doode Zee, waarin geen levend wezen tieren kan.</note> en er in uitloopen, en de wateren zullen gezond worden.</verse>

<verse osisID="Ezek.47.9"> En elk levend wezen, dat er wemelt, zal overal, waar de stroom komt, leven; en zeer vele visschen zullen er zijn, nadat die wateren daarin gekomen zijn; en gezond worden en leven zal alles, waarheen de stroom zal komen.</verse>

<verse osisID="Ezek.47.10"> En visschers zullen aan dezelve staan, van Engaddi tot aan Engallim zal het eene droogplaats van netten zijn<note n="3775">Van Engaddi (zie I Reg. XXIV 1 ), ongeveer op het midden van den westelijken oever der Doode Zee, tot aan Engallim, volgens den H. Hiëronimus, aan de uitmonding van den Jordaan, zal het eene droogplaats enz. (zie XXVI 5, 14); naar het Hebr. is de zin: zal men de netten uitwerpen ter vischvangst.</note>; zeer vele soorten van visschen zullen er zijn, gelijk de visschen der Groote Zee<note n="3776">Der Middellandsche Zee.</note>, in overgroote menigte.</verse>

<verse osisID="Ezek.47.11"> Doch aan hare oevers en in hare poelen zullen zij niet gezond worden; want zij zijn tot zoutmeren bestemd<note n="3777">Waar het water van den levendmakenden stroom niet doordringt, blijft het water van de Doode Zee zijne ziltige natuur behouden.</note>.</verse>

<verse osisID="Ezek.47.12"> En aan den stroom zal aan zijne oevers van weerszijden allerlei vruchtgeboomte wassen, welks gebladerte niet zal afvallen en welks vrucht nimmer zal ontbreken; elke maand zal het nieuwe vruchten geven, omdat zijne wateren van het heiligdom uitgaan; en zijne vruchten zullen zijn tot spijs en zijne bladeren tot, artsenij<note n="3778">De oorzaak der leven en vruchtbaarheid schenkende wateren wordt nogmaals op den voorgrond gesteld om duidelijker te maken, dat alles hier beeldspraak is. Van den tempel, een beeld der Kerk, waarin de geest Gods woont (zie XXXVII 26 volg.; vgl. XLIII 1 volg.), gaat eene heiligende kracht uit, die de vloek der zonde (door de wateren der Doode Zee beteekend) wegneemt, die immer op wonderbare wijze aangroeit en zich verbreidt en het leven der genade schenkt, dat vruchtbaaar is aan goede werken. Vgl. Joël III 18 en Zach. XIII 1; XIV 8; Apoc. XXII 1 volg.</note>.</verse>

<verse osisID="Ezek.47.13"> Dit zegt de Heere God<note n="3779">De grenzen en de verdeeling van het land.</note>: Dit is de grens, volgens welke gij het land zult bezitten onder de twaalf stammen van Israël; want Joseph heeft een dubbel aandeel<note n="3780">Onder de twaalf stammen; want, hoewel Levi geen aandeel bezat, had Joseph een dubbel aandeel in zijne twee zonen, Manasses en Ephraïm. Zie Jos. XVII noot 11 en vgl. Gen. XLVIII 22.</note>.</verse>

<verse osisID="Ezek.47.14"> En gij zult het bezitten, ieder zooveel als zijn broeder<note n="3781">Hierin verschilt deze verdeeling van de vroegere: elke stam zou evenveel bezitten. Zie verder XX 5, 28.</note>; daarover toch heb Ik mijne hand opgeheven om het te geven aan uwe vaderen; en dit land zal u tot eene bezitting toevallen.</verse>

<verse osisID="Ezek.47.15"> Dit nu is de grens van het land: aan den noordkant van de Groote Zee af de weg van Hethalon, waar men komt naar Sedada,</verse>

<verse osisID="Ezek.47.16"> Emath, Berotha, Sabarim, dat tusschen het gebied van Damascus en het gebied van Emath ligt, het huis Tichon, dat aan de grens van Auran ligt.</verse>

<verse osisID="Ezek.47.17"> En dit zal de grens zijn van de zee tot aan het voorhof Enon, de grens van Damascus, en van het noorden noordwaarts; de grens van Emath, de noordkant<note n="3782">In v. 15-17 worden genoegzaam zeker dezelfde noordergrenzen aangewezen als Num. XXXIV 7-9; minstens twee plaatsnamen zijn dezelfde, te weten Sedada v. 15 en het voorhof, of ‘het dorp’ Enon in v. 17. Waarschijnlijk moet Emath (v. 16) vóór Sedada in v. 15 gelezen worden, of althans hangt dat van venientibus af, zoodat ook hier, gelijk in v. 20 en XLVIII 1, ‘de ingang naar Emath’ bedoeld is; zie Num. XXXIV noot 4. Verder noemt Ezechiël den weg van Hethalon, vermoedelijk het tegenwoordige ʽAdloen op den weg van Tyrus naar Sidon; voorts Berotha, dat onbekend is, doch doet denken aan het tegenwoordige ‘Barîsj’; daarna Sabarim, Hebr. ‘Sibrajim’, naar de Syr. vertaling: ‘Sefaroeim’, dit kan hetzelfde zijn als ‘Zephrona’ van Num. XXXIV 9, wellicht Senbarijeh, aan den Hasbani, vermoedelijk de grensrivier tusschen het gebied van Damascus en het gebied van Emath. Voor het huis Tichon heeft het Hebr. ‘Chatzeer hattikoon’, dat waarschijnlijk het middelste Chatzeer beteekent, aan de grens van Auran. In v. 17 wordt de geheele noordelijke grens nogmaals getrokken van de zee, de Middellandsche Zee, tot aan den noord-oostelijken hoek, het voorhof Enon, Hebr.: ‘Chatzeer ʽEnoon’ (XLVIII 1 en Num. XXXIV 9 ‘Enaan’), dat op de grens van Damascus lag, welk land zich noordwaarts uitstrekte, evenals het land van Emath.</note>.</verse>

<verse osisID="Ezek.47.18"> Voorts de oostkant: tusschen Auran en tusschen Damascus, en tusschen Galaäd en tusschen het land van Israël, de Jordaan als grensscheiding tot aan de oostelijke zee; gij zult ook den oostkant meten<note n="3783">In plaats van metiemini, gij zult meten, moet men, volgens de Syr. vertaling ‘Thamar’ lezen; want daar begonnen de zuidergrenzen volgens v. 19. Van het noordoostelijkste punt uit, dat naar v. 16 en 17 tusschen Auran en het gebied van Damascus lag, liepen de oostergrenzen tusschen Galaäd aan de ééne zijde en tusschen het land van Israël aan de andere zijde tot aan het meer van Genesareth, vanwaar de Jordaan de grensscheiding was tot aan de oostelijke, d.i. de Doode Zee, en wel bepaaldelijk tot aan Thamar. Vgl. de meer bepaalde oostergrenzen van Num. XXXIV 10-12.</note>.</verse> 


<verse osisID="Ezek.47.19"> En de zuidkant in het zuiden van Thamar tot aan het Water der tegenspraak te Cades, vervolgens de beek tot aan de Groote Zee; en dit is de zuidkant, naar het zuiden<note n="3784">De zuidergrenzen begonnen van Thamar, dat waarschijnlijk aan het zuidwestelijke einde der Doode Zee zal gelegen hebben, en liepen verder tot dan het Water der tegenspraak te Cades, in de woestijn van Sin (zie Num. XX noot 6), en volgden de beek, d.i. de Beek van Egypte, tot aan de Middellandsche Zee. Zie Num. XXXIV 3-5.</note>.</verse>

<verse osisID="Ezek.47.20"> En de zeekant, de Groote Zee van de grens af rechtuit tot waar men komt naar Emath; dit is de zeekant<note n="3785">Zie voor den zeekant of de westergrens Num. XXXIV 6. Van de grens af, te weten waar de Beek van Egypte in de Middellandsche Zee valt, volgt de westergrens rechtuit de Middellandsche Zee (Hebr.) ‘tot tegenover waar men komt naar Emath’, d.i. tot de in v. 15 volg. getrokken noordergrens.</note>.</verse>

<verse osisID="Ezek.47.21"> En dit land zult gij onder u verdeelen naar de stammen van Israël.</verse>

<verse osisID="Ezek.47.22"> En gij zult daarover het lot werpen tot erfgoed voor u en voor de vreemdelingen, die zich bij u aansluiten, die kinderen hebben gewonnen in uw midden; en zij zullen u zijn als de inboorlingen onder de kinderen van Israël; met u zullen zij de bezitting deelen in het midden der stammen van Israël.</verse>

<verse osisID="Ezek.47.23"> In elken stam nu, waarin een vreemdeling is, aldaar zult gij hem eene bezitting geven, zegt de Heere God<note n="3786">In het nieuwe Rijk Gods zal de uitsluiting der vreemdelingen (volgens Deut. XXIII 2-8) niet meer van kracht zijn. Er ‘is geen onderscheid meer van Jood en Griek, want dezelfde is de Heer van allen’, Rom. X 12.</note>.</verse>

</chapter>


<chapter osisID="Ezek.48"> 
 

<title>Hoofdstuk XLVIII.</title>
<p>Verdeeling van het land onder de twaalf stammen; het heilige hefoffer met het stadsgebied en het vorstenland (1-.29 De stad met hare twaalf poorten is de woonplaats des Heeren (v. 30-35).</p>


<verse osisID="Ezek.48.1"> En dit zijn de namen der stammen: van de noordergrenzen langs den weg van Hethalon, waar men komt naar Emath, het voorhof Enan, de grens van Damascus, noordwaarts, langs den weg naar Emath. En hem behoort de oostkant, de zee - Dan één<note n="3787">De profeet verdeelt het land, dat naar zijne ideale voorstelling een langwerpig vierkant is, door evenwijdige lijnen in twaalf gelijke deelen, die de breedte van het land van den oostkant tot aan de zee, d.i. tot aan den westkant, m.a.w. van den Jordaan tot aan de Middellandsche Zee, innemen (zie Fig. 6). Ongeveer in het midden der twaalf aandeelen ligt het heilig hefoffer met het vorstenland. Zeven stammen hebben hun aandeel ten noorden daarvan, en vijf ten zuiden. - Dan één, te weten één aandeel van de twaalf, en wel aan de noordergrenzen (vgl. Judic. XVIII en XX 1 volg.), welke hier uit XLVII 15-17 beknopt herhaald worden.</note>.</verse>

<verse osisID="Ezek.48.2"> En aan de grens van Dan, van den oostkant tot aan den zeekant, Aser één.</verse>

<verse osisID="Ezek.48.3"> En aan de grens van Aser, van den oostkant tot aan den zeekant, Nephthali één.</verse>

<verse osisID="Ezek.48.4"> En aan de grens van Nephthali, van den oostkant tot aan den zeekant, Manasses één.</verse>

<verse osisID="Ezek.48.5"> En aan de grens van Manasses, van den oostkant tot aan den zeekant, Ephraïm één.</verse>

<verse osisID="Ezek.48.6"> En aan de grens van Ephraïm, van den oostkant tot aan den zeekant, Ruben één.</verse>

<verse osisID="Ezek.48.7"> En aan de grens van Ruben, van den oostkant tot aan den zeekant, Juda één.</verse>

<verse osisID="Ezek.48.8"> En aan de grens van Juda, van den oostkant tot aan den zeekant, zullen de eerstelingen<note n="3788">Het heilig hefoffer wordt hier en in de volgende verzen primitiae, eerstelingen, genoemd; zie XLV 1 volg. Onder deze benaming wordt in dit vers het aandeel der levieten, der priesters en der stad met het van weerszijden gelegen vorstenland samengevat. Zie Fig. 6.</note> zijn, die gij zult afzonderen, vijf en twintig duizend in de breedte, en de lengte als</verse> 
<verse osisID="Ezek.48.1">die van elk aandeel, van den oostkant tot aan den zeekant<note n="3789">De breedte is van het zuiden naar het noorden gemeten, want de lengte is wederom de langere zijde van elk aandeel, te weten van den oostkant, den Jordaan, tot aan den zee- of westkant, de Middellandsche Zee.</note>; en het heiligdom zal in het midden daarvan zijn.</verse>

<verse osisID="Ezek.48.9"> De eerstelingen, die gij den Heer zult afzonderen: de lengte vijf en twintig duizend en de breedte tien duizend<note n="3790">Lees naar de Septuag. (gelijk XLV 1) de breedte ‘twintig duizend’, omdat hier het hefoffer in strengen zin bedoeld is, te weten het aandeel der priesters (v. 10-12) en der levieten (v. 13). Zie Fig. 6 P en L.</note>.</verse>

<verse osisID="Ezek.48.10"> Dit nu zullen de heilige eerstelingen der priesters zijn: noordwaarts in de lengte vijf en twintig duizend en zeewaarts in de breedte tien duizend, doch ook oostwaarts in de breedte tien duizend en zuidwaarts in de lengte vijf en twintig duizend; en het heiligdom des Heeren zal in het midden daarvan zijn.</verse>

<verse osisID="Ezek.48.11"> Dit zal het heilige deel zijn voor de priesters uit de zonen van Sadoc, die mijne godsdienstvoorschriften hebben onderhouden en niet zijn afgedwaald, toen de kinderen van Israël afdwaalden, gelijk ook de Levieten zijn afgedwaald<note n="3791">Zie XLIV 10, 15.</note>.</verse>

<verse osisID="Ezek.48.12"> En voor hen zullen de eerstelingen van de eerstelingen des lands zijn, het heilige der heiligen, aan de grens der levieten<note n="3792">Voor de priesters zal (Hebr.) ‘het hefoffer van het hefoffer des lands’ zijn, dat daarom het heilige der heiligen, d.i. het allerheiligste, genoemd wordt; want naar v. 10b lag in het midden daarvan de tempel. Daar deze echter naar v. 8 in het midden van het geheele hefoffer was geplaatst, volgt hieruit, dat het aandeel der priesters in het midden lag tusschen het nu volgende aandeel der levieten ten noorden en het stadsgebied ten zuiden.</note>.</verse>

<verse osisID="Ezek.48.13"> Doch ook aan de levieten zullen naast de grenzen der priesters eveneens vijf en twintig duizend in de lengte en tien duizend in de breedte toebehooren. De geheele lengte vijf en twintig duizend en de breedte tien duizend<note n="3793">Septuag.: ‘twintig duizend’; want de geheele breedte van de twee aandeelen, van dat der priesters en van dat der levieten, is bedoeld. Voor beider aandeelen geldt ook het volgende voorschrift.</note>.</verse>

<verse osisID="Ezek.48.14"> En zij zullen daarvan niets verkoopen noch verruilen, en de eerstelingen des lands<note n="3794">Hier wordt het hefoffer inderdaad als de eerstelingen, d.i. het beste en voornaamste deel, des lands beschouwd. Vgl. Lev. XXV 32-34.</note> zullen niet worden overgedragen, want zij zijn toegeheiligd aan den Heer.</verse>

<verse osisID="Ezek.48.15"> De vijfduizend nu, die in de breedte overblijven langs de vijf en twintig duizend, zullen ongewijd land zijn, bestemd voor de stad tot woningen en tot landerijen om de stad; en de stad zal in het midden daarvan zijn<note n="3795">De vijfduizend, die in de breedte, na aftrek van de tweemaal tien duizend (v. 10 en 13), van de vijf en twinfig duizend in de breedte (v. 8) overblijven. Zie de strook ten zuiden van het aandeel der priesters Fig. 6 s - s met de stad in het midden. Vgl. XLV 6.</note>.</verse>

<verse osisID="Ezek.48.16"> En dit zijn hare afmetingen: aan den noordkant vier duizend vijfhonderd en aan den zuidkant vier duizend vijfhonderd en aan den oostkant vier duizend vijfhonderd en aan den westkant vier duizend vijfhonderd.</verse>

<verse osisID="Ezek.48.17"> Er er zal eene omstreek om de stad zijn, noordwaarts tweehonderd vijftig en zuidwaarts tweehonderd vijftig en oostwaarts tweehonderd vijftig en zeewaarts tweehonderd vijftig<note n="3796">In v. 16 en 17 worden de afmetingen der stad aangegeven. Zij was een volmaakt vierkant, waarvan elke zijde vier duizend vijfhonderd (waarschijnlijk ellen) bedroeg. Aan elke van de vier zijden der stad was (v. 17) eene omstreek (vgl. XLV 2) of eene vrije ruimte, welke van den stadsmuur af gerekend tweehonderd vijftig breedte had. Derhalve was de stad met hare omstreek vijf duizend lang en breed; zij vulde de geheele breedte van de strook (v. 15). Van de tien duizend, welke aan weerszijden van dat vierkant in de lengte overbleven, is sprake in v. 18.</note>.</verse>

<verse osisID="Ezek.48.18"> Wat nu overblijft in de lengte langs de heilige eerstelingen<note n="3797">Langs het heilig hefoffer; zie Fig. 6 P.</note>, de tien duizend aan den oostkant en de tien duizend aan den westkant, zullen zijn als de heilige eerstelingen<note n="3798">d.i. Zullen zich naar het oosten, tot aan de Jordaan en naar het westen, tot aan de Middellandsche Zee, even ver uitstrekken als het heilig hefoffer.</note>; en de opbrengst daarvan zal dienen tot onderhoud voor degenen, die in den dienst der stad zijn.</verse>

<verse osisID="Ezek.48.19"> Wie in den dienst der stad zijn, zullen het bearbeiden, uit al de stammen van Israël<note n="3799">Zie XLV 6b. De inwoners der stad, uit al de stammen van Israël, zullen de landerijen van het stadsgebied bebouwen.</note>.</verse>

<verse osisID="Ezek.48.20"> Al de eerstelingen<note n="3800">Hebr.: ‘Het geheele hefoffer’, onder welke benaming hier het aandeel der levieten en dat der priesters (de heilige eerstelingen genoemd), alsook de stad met het stadsgebied gerekend wordt.</note>, vijf en twintig duizend op vijf en twintig duizend in het vierkant, zullen afgezonderd worden voor de heilige eerstelingen en voor de bezitting der stad.</verse>

<verse osisID="Ezek.48.21"> Wat er echter overblijft, behoort aan den vorst: aan elke zijde van de heilige eerstelingen en van de bezitting der stad, tegenover de vijf en twintig duizend der eerstelingen tot aan de oostergrens, maar ook zeewaarts tegenover de vijf en twintig duizend tot aan de zeegrens - het zal eveneens tot de aandeelen van den vorst behooren; en de heilige eerstelingen en het heiligdom des tempels zullen in het midden daarvan liggen.</verse>

<verse osisID="Ezek.48.22"> Uitgenomen de bezitting nu der levieten en uitgenomen de bezitting der stad, in het midden der aandeelen van den vorst, zal hetgeen tusschen de grens van Juda en tusschen de grens van Benjamin ligt, ook den vorst toebehooren<note n="3801">Ten westen en ten oosten van het vierkant van v. 20 liggen de aandeelen van den vorst V - V tusschen het aandeel van Juda ten noorden en het aandeel van Benjamin ten zuiden.</note>.</verse>

<verse osisID="Ezek.48.23"> En ten aanzien der overige stammen<note n="3802">De profeet gaat voort de aandeelen der vijf nog overige stammen ten zuiden van het hefoffer aan te wijzen.</note>: van den oostkant tot aan den westkant, Benjamin één.</verse>

<verse osisID="Ezek.48.24"> En aan de grens van Benjamin, van den oostkant tot aan den westkant, Simeon één.</verse>

<verse osisID="Ezek.48.25"> En aan de grens van Simeon, van den oostkant tot aan den westkant, Issachar één.</verse>

<verse osisID="Ezek.48.26"> En aan de grens van Issachar, van den oostkant tot aan den westkant, Zabulon één.</verse>

<verse osisID="Ezek.48.27"> En aan de grens van Zabulon, van den oostkant tot aan den westkant, Gad één.</verse>

<verse osisID="Ezek.48.28"> En aan de grens van Gad aan den zuidkant zuidwaarts, daar zal de grensscheiding zijn, van Thamar tot aan het Water der tegenspraak te Cades, het erfgoed tot aan de Groote Zee<note n="3803">Zie XLVII 19, waar voor het erfgoed vertaald is de beek. De stam Gad ontvangt zijn aandeel tegen de zuidergrenzen van het land, welke, evenals de noordergrenzen in v. 1, herhaald worden.</note>.</verse> 


<verse osisID="Ezek.48.29"> Dit is het land, waarover gij het lot zult werpen<note n="3804">Hebr.: ‘dat gij ten erfbezit door het lot zult verdeelen. Zie XLV noot 1.</note> voor de stammen van Israël; en dit zijn hunne aandeelen, zegt de Heere God.</verse>

<verse osisID="Ezek.48.30"> En dit zijn de uitgangen der stad<note n="3805">De buitenzijden der stad met hare poorten zijn bedoeld. De afmetingen zijn dezelfde als in v. 16.</note>: aan den noordkant zult gij er vier duizend vijfhonderd meten.</verse>

<verse osisID="Ezek.48.31"> En de poorten der stad naar de namen der stammen van Israël<note n="3806">De twaalf poorten der stad dragen de namen der twaalf stammen van Israël, omdat de stad met hare bezittingen aan de twaalf stammen gezamenlijk toebehoort en een zinnebeeld is van de eenheid des volks en van deszelfs vereeniging met God, die in haar woont (v. 35). Vgl. Apoc. XXI 12 volg.</note>: drie poorten aan den noordkant; ééne poort van Ruben, ééne poort van Juda, ééne poort van Levi.</verse>

<verse osisID="Ezek.48.32"> En aan den oostkant vier duizend vijfhonderd, en drie poorten: ééne poort van Joseph, ééne poort van Benjamin, ééne poort van Dan.</verse>

<verse osisID="Ezek.48.33"> En aan den zuidkant zult gij er vier duizend vijfhonderd meten, en drie poorten: ééne poort van Simeon, ééne poort van Issachar, ééne poort van Zabulon.</verse>

<verse osisID="Ezek.48.34"> En aan den westkant vier duizend vijfhonderd, en aldaar drie poorten: ééne poort van Gad, ééne poort van Aser, ééne poort van Nephthali.</verse>

<verse osisID="Ezek.48.35"> Rondom achttien duizend; en de naam der stad is van dien dag af: De Heer is aldaar<note n="3807">De Heer is aldaar met zijne beschermende en heiligende tegenwoordigheid om de onvergankelijkheid en de heiligheid der stad te waarborgen. Vgl. XXXVII 26 volg.; Is. LX 14; Apoc. XXI 2, 3; XXII 3. Hetzelfde ligt opgesloten in de belofte des Zaligmakers: ‘Ik ben met u tot aan de voleinding der eeuwen’, Matth. XXVIII 20.</note>!</verse>
 
</chapter>
</div>
<div canonical="true" osisID="Dan" type="book">
		<title short="Daniël" type="main">De Profetie van Daniël</title>
		<title>Inleiding</title>
<p><hi type="bold">Daniël</hi>, wiens naam waarschijnlijk beteekent: <hi type="italic">mijn rechter is God</hi>, was volgens sommigen uit het koninklijk geslacht van David, zeker echter (zie I 3, 4, 6) uit eene aanzienlijke familie van den stam Juda. Na de eerste inneming van Jerusalem door Nabuchodonosor, in 605, was hij op nog jeugdigen leeftijd met andere aanzienlijke jongelingen uit het rijk Juda heengevoerd naar Babylon. Eenigen van dezen, onder wie Daniël, werden uitgekozen voor den dienst des konings en tot dit einde aan het hof in alle wetenschappen onderwezen. Van het begin af toonden hij en nog drie andere jongelingen van Juda, aan wier hoofd Daniël steeds genoemd wordt, hunne getrouwheid aan God, daar zij volstandig weigerden, tegen het verbod der Mosaïsche wet, de spijzen van 's konings tafel te eten. God beloonde hen rijkelijk. Hij schonk hun eene bloeiende gezondheid, verstand en wijsheid en kennis, zoodat de koning, na afloop hunner voorbereiding, hen wijzer en verstandiger bevond dan al de wijzen van zijn rijk (I 20). Daniël ontving buitendien bovennatuurlijke kennis tot het verstaan en uitleggen van geheimvolle droomen en gezichten.</p>
<p>Van zijne wijsheid gaf de profeet, waarschijnlijk reeds in zijne jeugd, een overtuigend bewijs, toen hij de kuische Susanna op hare snoode  belagers wreekte (XIII). Zijne bovennatuurlijke kennis toonde zich op schitterende wijze bij het openbaren en uitleggen van eenen droom van Nabuchodonosor. Hierom verhief hem deze koning tot hoofd van alle wijzen van Babylon en tot opperbestuurder van het gewest Babylon (II 48). Daniël bleef aan het hof onder de opvolgers van Nabuchodonosor en minstens tot aan het eerste jaar van Cyrus (I 21); nog in het derde jaar van dezen laatsten koning schreef hij de profetie van X volg.</p>
<p>Eene verheven roeping had Daniël aan het hof der heidensche koningen te vervullen. Gelijk weleer, volgens goddelijke beschikking, Joseph aan het hof van Pharao geplaatst werd tot beschermer van zijn volk, zoo was Daniël voor het in de ballingschap getuchtigde Juda een machtige voorspreker. Reeds bekleedde hij eene hooge betrekking aan het hof, toen in 597 v.Chr. Joachin met het aanzienlijkste deel des volks aldaar aankwam. Wellicht is het aan den invloed van Daniël toe te schrijven, dat de ballingen betrekkelijke welvaart genoten en een eigen bestier onder hunne eigen overheden en rechters hadden (vgl. XIII 5 volg.). Bovendien werkte het voorbeeld van Daniël krachtig tot zedelijke verbetering van zijn volk. Al leefde hij niet, gelijk Ezechiël, te midden der ballingen en kon hij hen niet door de prediking tot getrouwheid vermanen, de roem zijner deugd en heiligheid was onder hen verbreid (zie Ez. XIV 14, 20) en zijn profetisch geschrift verlevendigde de hoop op de verlossing. De wonderdaden, die God deed tot redding van Daniël en zijne gezellen uit den brandenden vuuroven en uit den leeuwenkuil, en de aan Daniël toevertrouwde godspraken waren den ballingen ten bewijs, dat God zijn volk niet had verlaten en aan zijne beloften niet ontrouw was geworden. Doch ook voor de heidenen, in wier midden Daniël leefde, had hij eene gewichtige roeping te vervullen. Naar de destijds heerschende opvatting was de God van Israël overwonnen door de goden van Chaldea. Want het rijk Juda was vernietigd, het volk was in ballingschap, de tempel lag in puin, de heilige tempelvaten waren als buit door den overwinnaar geplaatst in het huis van zijnen god. Daniël echter was daar, in zijne hooge betrekking aan het hof der Chaldeeuwsche en Perzische koningen, om de almacht, de wijsheid en de opperste majesteit van den Koning der koningen door woord en daad te openbaren.</p>
<p>De <hi type="italic">inhoud</hi> en de <hi type="italic">vorm</hi> der Profetie van Daniël verschilt aanmerkelijk van de overige Profetieën. De eerste helft van het Boek (I-VI) is hoofdzakelijk geschiedenis en alleen de andere helft (afgezien van de twee historische aanhangsels XIII-XIV) is uitsluitend profetisch (VII-XII). Bovendien is dit Boek deels in de Hebreeuwsche (I-II 4<hi type="italic">a</hi> en VIII-XII), deels in de Arameesche taal (II 4<hi type="italic">b</hi> - VII) geschreven. Niettegenstaande deze onregelmatigheden heerscht in het boek eene volmaakte eenheid, daar de verhalen en de profetieën alle ééne en dezelfde strekking hebben, te weten <hi type="italic">de openbaring van Gods oppermacht.</hi></p>
<p>Het <hi type="italic">eerste deel</hi> geeft, na het inleidende eerste hoofdstuk betreffende de voorbereiding van Daniël tot zijne bediening, in chronologische orde vijf historische tafereelen:</p>
<p>I. Daniël openbaart en verklaart den droom van Nabuchodonosor  betreffende het standbeeld. Hierdoor werd Gods alwetendheid tegenover de onkunde van de magiërs en hunne goden, Gods opperheerschappij over rijken en volken zoo klaarblijkelijk, dat de koning zelf Hem erkende en beleed als den God der goden en den Heer der koningen (II).</p>
<p>II. Gods oppermacht over de natuur en zijn liefderijke zorg voor de zijnen schitterden voor Nabuchodonosor, zijne rijksgrooten en zijn volk in de wonderbare redding der drie gezellen van Daniël, die het standbeeld des konings weigerden te aanbidden. In den vuuroven geworpen, bleven zij ongedeerd en loofden zij God (III 1-97).</p>
<p>III. Ook aan zich zelven ondervond Nabuchodonosor Gods oppermacht, welke zich in gerechtigheid en in barmhartigheid openbaarde. Hiervan deed de koning zelf kondschap aan zijn onderdanen (III 98 - IV 34), hun verhalend, hoe hij, volgens een door Daniël verklaarden droom, om zijne hoovaardij met krankzinnigheid was geslagen geworden, maar later, voor den God des hemels zich verootmoedigend, genezing ontvangen had.</p>
<p>IV. De Chaldeeuwsche vorst Baltassar had de tempelvaten ontheiligd en den God van Israël onteerd. Zijn vonnis, op den muur der feestzaal geschreven en door Daniël gelezen en verklaard, leerde den vorst de opperheerschappij van God over rijken en tronen en Gods gerechte wraak, welke nog in denzelfden nacht, door den val van het Chaldeeuwsche rijk, voltrokken werd (V).</p>
<p>V. Aan het hof van Darius den Meder klom Daniël tot nog hooger aanzien. Zijne benijders bewerkten, dat Daniël als dienaar van den waren God in den leeuwenkuil werd geworpen, waaruit hij op wonderdadige wijze gered werd, terwijl zijne aanklagers de gerechte straf ontvingen. Darius vaardigde een bevelschrift uit, dat allen gebood den God van Daniël te vreezen, want ‘Hij is de levende en eeuwige God, wiens Rijk niet zal vernietigd worden en wiens macht duurt in eeuwigheid’ (VI).</p>
<p>Het <hi type="italic">tweede deel</hi> bevat vier naar de tijdsorde gerangschikte profetieën, welker strekking wederom is de openbaring van Gods opperheerschappij over de wereldrijken, zoowel in hunne opvolging als in hunne betrekking tot het Rijk Gods.</p>
<p>De opvolging der vier wereldrijken, in den droom van Nabuchodonosor (II) aangeduid, wordt den profeet in <hi type="italic">het eerste gezicht</hi> (VII) getoond onder het zinnebeeld van vier dieren, die uit de zee opstijgen. Het vierde, naamlooze dier (het Romeinsche rijk) verschijnt met tien hoornen (rijken); drie van deze worden gebroken door een in hun midden opkomenden kleinen hoorn (het rijk van den Antichrist). De vierschaar wordt gespannen door den Eeuwige, het gericht voltrokken en de heerschappij gegeven aan den Zoon des menschen (Christus) en met Hem ‘aan het volk van de heiligen des Allerhoogsten’.</p>
<p>Het <hi type="italic">tweede gezicht</hi> (VIII) verzinlijkt door den ram en den bok het tweede en het derde der vier rijken (het Medo-Perzische en het Grieksch-Macedonische rijk). Nadat de ééne hoorn van den overwinnenden bok is gebroken, komen er vier andere hoornen te gelijk in zijne plaats (het rijk van Alexander den Grooten gesplitst in vier rijken); uit een dezer vier hoornen komt een kleine hoorn op, die groot wordt en woedt tegen het land en het heiligdom van Gods volk (Antiochus Epiphanes).</p>
<p>Het vurig verlangen van Daniël naar de herstelling van zijn volk vindt bij God verhooring in <hi type="italic">de derde profetie</hi> (IX). Zij bepaalt den tijd van zeventig jaarweken, binnen welke de zegeningen van den Messias aan het volk zullen geschonken worden.</p>
<p>De <hi type="italic">vierde profetie</hi> (X-XII) openbaart, wat aan Israël zal overkomen in het tijdperk vóór de komst van den Messias. Een engel Gods verklaart den profeet eerst in het kort de lotgevallen van het Perzische en het Grieksch-Macedonische rijk, vervolgens de merkwaardigste bijzonderheden van twee der rijken, waarin het rijk van Alexander zou gesplitst worden, inzonderheid de oorlogen tusschen Egypte en Syrië, vooral de krijgstochten van den Syrischen koning Antiochus Epiphanes tegen Egypte en diens aanslagen tegen den tempel en het volk des Heeren. God echter waakt over zijn volk en toont zich den looner van het goed en den straffer van het kwaad.</p>
<p>De éénheid van het boek wijst op <hi type="italic">één en denzelfden schrijver.</hi> Deze is volgens het getuigenis der Profetie. <hi type="italic">Daniël</hi>, de profeet der ballingschap. Hij toch treedt in het profetische deel van het boek, meestal in den eersten persoon sprekend, op. Zie VII 2, 7, 8, 9, 11 enz.; VIII 1, 2, 3 enz.; IX 2, 3 enz.; X 2, 3 enz. Dit getuigenis geldt, om de éénheid van het boek, ook voor het verhalende gedeelte, hoewel hier over Daniël in den derden persoon wordt gesproken. Dit laatste heeft het boek Daniël gemeen met andere profetische geschriften. Zie b.v. Is. VII 3 volg. en Jer. XIX 14; XXVIII 5 volg.; XXXVI 1 volg.</p>
<p>Eenstemmig getuigt de overlevering van de oudste tijden af, dat Daniël de schrijver is der Profetie. Toen in de derde eeuw n. Chr. de Neoplatonische wijsgeer Porphyrius de echtheid der Profetie bestreed en beweerde, dat zij was geschreven ten tijde der vervolging van Antiochus Epiphanes (omstreeks het midden der tweede eeuw v.Chr.) en dat de profetische vorm slechts de inkleeding was, waaronder verleden feiten werden voorgesteld, traden mannen op als de H. Methodius, Eusebius van Caesarea en Apollinaris, om de waarheid en de echtheid van het boek te verdedigen (H. Hiëronymus, in Dan. prooemium). De beweringen van Porphyrius betreffende den oorsprong der Profetie werden sinds het einde der vorige eeuw tot onze dagen toe meermalen herhaald, vooral door degenen, die elke bovennatuurlijke openbaring ontkennen. Voor ons doel zij het voldoende de bewijzen voor de echtheid in het kort aan te stippen.</p>
<p>De oudste getuige voor de waarheid van hetgeen in de Profetie omtrent den persoon van Daniël verhaald wordt, is zijn tijdgenoot en medeballing Ezechiël. Hij roemt Daniël om zijne deugd en zijne wijsheid (Ez. XIV 14, 20; XXVIII 3), welke twee eigenschappen in het verhalende gedeelte vooral op den voorgrond treden. - Naar het verhaal van Flavius Josephus (Antiq. XI 8, 5) toonden de Joden aan Alexander den Groote bij diens komst te Jerusalem (omstreeks 330 v.Chr.) de voorspellingen, welke Daniël betreffende het Grieksch-Macedonische rijk (VIII 1-7) geschreven had. - In het midden der tweede eeuw v.Chr. bezigde Mathathias het gezag van het boek Daniël. In zijne toespraak, waarmede hij stervend zijne zonen vermaande, plaatste hij, de reeks  der heilige geschriften volgend, de voorbeelden van getrouwheid, welke de Pentateuch, Josuë, Samuël en Koningen vermelden, naast die, welke in deze Profetie staan opgeteekend (I Mach. II 52-60). - Terzelfder tijd werd het boek Daniël in het Grieksch vertaald, en was dus zonder eenigen twijfel de Profetie onder de heilige geschriften van den Joodschen Canon opgenomen. Ongerijmd is derhalve de veronderstelling, dat in dien zelfden tijd dit boek zou zijn geschreven en als het werk van den profeet der ballingschap aanvaard.</p>
<p>Duidelijk en beslissend is het getuigenis van Christus aangaande de echtheid en de goddelijkheid der Profetie, waar Hij herinnert aan ‘den gruwel der verwoesting, van welken door Daniël, den profeet, gesproken is’ (vgl. Matth. XXIV 15 en Marc. XIII 14 met Dan. IX 27). Naar Christus' eigen woorden zou deze voorspelling binnen korten tijd in vervulling gaan; en alzoo erkende de Zaligmaker, dat Daniël een waar profeet is en dat zijn woord eene godspraak is in den eigenlijken zin. Hiermede bevestigde Christus tevens de overtuiging der Joden van dien tijd, die volgens de overlevering hunner vaderen Daniël als eenen der grootste profeten vereerden.</p>
<p>Ook door den inhoud en de talen der Profetie wordt het getuigenis der overlevering bevestigd. De nauwkeurige kennis der Babylonische gebruiken veronderstelt eenen schrijver, die ooggetuige en tijdgenoot was der gebeurtenissen. Immers noch de mondelingsche overlevering noch de geschriften der oudheid konden in het midden der tweede eeuw eenen schrijver zulk eene juiste kennis der burgerlijke en godsdienstige inrichtingen, der zeden en gewoonten van Babylon schenken. Want reeds spoedig was de overlevering dienaangaande met Assur en Babylon uit de geheugenis der volgende geslachten en volken bijna spoorloos verdwenen ten gevolge van de hevige beroeringen in die Aziatische gewesten. De schaarsche berichten van de heilige boeken, de weinige en niet zelden verdachte mededeelingen van Herodotus en Xenophon, van Berosus en Abydenus e.a. gaven of verkeerde of onvoldoende inlichtingen. En toch is de schrijver dezer Profetie met de gebruiken en zeden dier tijden en rijken nauwkeurig bekend. Dit getuigen de opschriften en monumenten, welke thans uit de puinhoopen van Assur en Babylon worden opgegraven. In de aanteekeningen zal hierop gewezen worden.</p>
<p>De talen, het Hebreeuwsch en het Arameesch, waarin de Profetie is geschreven, bevestigen eveneens hare echtheid. Het Arameesch heeft veel overeenkomst met dat van I Esdr. IV 8 tot VI 12-26; het wijkt daarentegen aanmerkelijk af van de Targums of Arameesche paraphrasen. De reden hiervan kan geene andere zijn, dan dat deze laatste vier of vijf eeuwen jonger zijn, terwijl ‘Daniël’ en ‘Esdras’ uit ongeveer hetzelfde tijdperk dagteekenen. Het afwisselend gebruik van het Hebreeuwsch en het Arameesch veronderstelt, dat de onmiddellijke lezers beide talen verstonden. Dit nu was in en kort na de ballingschap het geval. De eigenaardigheid van het Hebreeuwsch duidt eveneens op den tijd van Daniël. Want naar het oordeel van bevoegde taalgeleerden is het Hebreeuwsch van ‘Daniël’ niet meer onzuiver dan dat van ‘Ezechiël’.</p>
<p>Volgens de indeeling der heilige boeken in den Joodschen Canon behoort het boek Daniël tot den derden bundel, onder de zoogenaamde ‘Hagiographa’ of ‘Ketoebim’, welke buiten de Wet of de vijf boeken van Moses de andere Schriften omvat, die niet tot den tweeden bundel, ‘de Profeten’, zijn gerekend. In deze plaatsing van het Boek Daniël onder de Hagiographen vinden sommigen een bewijs voor zijn lateren oorsprong, waardoor de opneming in de toen afgesloten verzameling der profetische geschriften onmogelijk werd gemaakt. Het is echter onwedersprekelijk, dat de rangschikking der heilige boeken in den tweeden of in den derden bundel geenszins samenhangt met den vroegeren of lateren oorsprong der boeken. Bovendien getuigt de overlevering, dat de afscheiding van ‘de Profeten’ en ‘de Hagiographen’ in de eerste vier eeuwen n.Chr. geenszins vaststond. Inzonderheid wat het boek Daniël betreft, mag men met grond twijfelen, of zijne plaats in den derden bundel de oorspronkelijke is. De Septuagintvertalers toch, die, geestelijk afhankelijk van de Palestijnen, in een zoo voornaam punt als de rangschikking der heilige geschriften niet eigenmachtig handelden, plaatsten in hunne vertaling ‘Daniël’ bij de groote profeten, onmiddellijk achter ‘Ezechiël’. Flavius Josephus (c. Ap. I 8) kende, behalve de Wet, dertien heilige boeken, door de Profeten geschreven, en onder deze rekende hij ongetwijfeld ‘Daniël’. Want de vier heilige boeken van zijnen derden bundel beschrijft hij als ‘lofzangen op God en levensvoorschriften’ bevattende. Op eene andere plaats (Antiq. X 11, 7) noemt hij Daniël ‘een der grootste profeten’ en spreekt hij met geestdrift van zijne ‘profetieën’, die niet alleen ‘gelijk de andere profeten’ de toekomstige gebeurtenissen, maar ook den tijd dier gebeurtenissen voorspellen. Ook ten tijde van Origenes (in Ps. I, bij Eus. H.E. VI 19) en van den H. Melito van Sardes (zie Inleiding op Threni bl. 511 aan het einde) was ‘Daniël’ onder ‘de Profeten’ gerangschikt. - Over nog andere bezwaren tegen de echtheid zal in de aanteekeningen worden gesproken.</p>
<p>De Septuagint vertaling van ‘Daniël’ wijkt, naar het oordeel van den H. Hiëronymus, ‘aanmerkelijk van de waarheid’ af. Zij was te zijnen tijde in onbruik geraakt en werd langen tijd als verloren geacht, toen zij in het midden der voorgaande eeuw te Rome in een handschrift der ‘Bibliotheca Chisiana’ werd teruggevonden. In hare plaats heeft de Kerk de Grieksche vertaling van Theodotion in gebruik genomen. Hieruit vertaalde de H. Hiëronymus die stukken van ‘Daniël’, welke in den grondtekst ontbreken en <hi type="italic">deutero-canonieke stukken</hi> worden genoemd, omdat aan hun gezag door sommigen is getwijfeld. Deze zijn <hi type="italic">het gebed van Azarias met den lofzang der drie jongelingen</hi>, welke het verhaal van hoofdstuk III (v. 24-90) aanvullen en verklaren; verder <hi type="italic">de geschiedenis van Susanna</hi>, welke in de meeste Grieksche handschriften van Theodotion, in de Itala, de Koptische, Arabische en Armenische vertalingen aan het begin van het boek wordt gevonden, in de Vulgaat echter bij wijze van aanhangsel aan het einde is geplaatst, te gelijk met het derde deutero-canonieke stuk <hi type="italic">Bel en de draak</hi> (XIII-XIV).</p>
<p>Genoegzaam zeker behoorden deze drie stukken oorspronkelijk tot den  Hebreeuwschen of Arameeschen tekst. Immers in de vertaling van Theodotion, die zich tot taak had gesteld den Hebreeuwschen en Arameeschen tekst der H. Boeken nauwkeuriger, met vergelijking der Septuagintvertaling, in het Grieksch over te zetten, worden deze stukken gevonden. Zij zijn door hem niet uit de Septuagintvertaling verbeterd overgenomen. Want de overeenkomst en het verschil tusschen de vertaling van Theodotion en de Septugaint is in de deutero-canonieke stukken ongeveer hetzelfde als in het proto-canonieke boek. Op een Hebreeuwsch-Arameeschen grondtekst wijzen verder de menigvuldige hebraïsmen van den Griekschen tekst. In het gebed van Azarias en den lofzang der drie jongelingen zijn bovendien niet weinige uitdrukkingen, die blijkbaar onjuiste vertalingen zijn van het Hebreeuwsch. De geschiedenis van Susanna werd ook door Symmachus in het Grieksch vertaald, blijkens de critische teekenen van Origenes in den Codex Chisianus der Septuagint. In dit laatstgenoemde verhaal is het verschil tusschen den Griekschen tekst van Theodotion en de Septuagint aanmerkelijk; niet zelden heeft Theodotion de Semietische zegswijze behouden, waar de Septuagint de Grieksche zegswijze bezigt. Ook in de verhalen van ‘Bel en de draak’ treedt de Semietische zinbouw bij Theodotion meer dan in de Septuagint op den voorgrond.</p>
<p>Het canonieke gezag dezer drie stukken is van de vroegste tijden af betuigd. De Septuagintvertalers erkenden ze door hunne overzetting als een deel van het canonieke boek van Daniël. Hetzelfde deden vier eeuwen later Theodotion en Symmachus. Voor de oudste kerkelijke overlevering getuigen de schilderingen uit de geschiedenis van Susanna in de ‘capella graeca’ der Priscilla-Catacomben, welke volgens bevoegd gezag uit het begin van de tweede eeuw der Christelijke jaartelling dagteekenen, maar ook o.a. de H. Clemens Rom. (I Cor. 45), de H. Irenaeus (c. haer. IV 26, 3), Origenes (ad Afric. 9), Clemens Alex. (Strom. I 21; IV 19) en Tertullianus (de idol. 18).</p>
<chapter osisID="Dan.1"> 
 

<title>Hoofdstuk I.</title><p>Nabuchodonosor verovert Jerusalem (v. 1-2) en voert eenige uitgelezen jongelingen mede naar Babylon, waar zij tot den dienst des konings opgeleid en van de tafel des konings gespijsd worden (v. 3-5). Onder hen munten Daniël met zijne drie gezellen uit door hunne getrouwheid aan de Wet (v. 6-16). God geeft hun wijsheid en kennis, en inzonderheid aan Daniël de gave der profetie (v. .17 Aan den dienst des konings verbonden, overtreffen zij in wijsheid en verstand al de Chaldeeuwsche wijzen (v. 18-20). Daniël aan het hof (v. .21</p>
<verse osisID="Dan.01.1"><hi type="bold">I</hi>N het derde jaar der regeering van Joakim, den koning van Juda, kwam Nabuchodonosor, de koning van Babylon, naar Jerusalem en belegerde het<note n="3808">Zie voor deze belegering en verovering (v. 2) van Jerusalem II Par. XXXVI noot 4. Nadat Nabuchodonosor (zie Jer. XXI noot 3) in 606 Nechao, den koning van Egypte (zie Jer. XLVI noot 3), bij Charcamis had verslagen (zie II Par. XXXV noot 19 en Jer. XXV noot 1), bemachtigde hij Syrië en Palestina en drong hij door (volgens Berosus, bij Flav. Jos. c. Ap. I 19 volg. en Antiq. X 11) tot aan de grenzen van Egypte, vanwaar hij, bij de tijding van den dood zijns vaders (in de lente van 605), naar Babylon terugkeerde, terwijl hij de Judeesche, Phenicische, Syrische enz. krijgsgevangenen achterliet in de handen zijner veldheeren. Niet onduidelijk doelt dit bericht van Berosus op dezen eersten veldtocht van Nabuchodonosor tegen Juda. - In het derde jaar: naar Jer. XLVI 2 werd de slag bij Charcamis, die aan de belegering, van Jerusalem voorafging, geleverd in het vierde jaar van Joakim. Waarschijnlijk volgde Daniël eene andere wijze van tellen voor de regeeringsjaren van Joakim en rekende hij, naar de Babylonische wijze der na-dateering, niet het jaar der troonsbestijging (609), maar het eerstvolgende volle jaar (608) als het eerste regeeringsjaar (vgl. Jer. LII 12 met 29). Anderen meenen, dat Daniël het jaar van Nabuchodonosor's aftocht uit Chaldea bedoelt.</note>.</verse>

<verse osisID="Dan.01.2"> En de Heer leverde in zijne hand Joakim, den koning van Juda, en een deel der vaten van het huis Gods; en hij voerde ze weg naar het land Sennaär, naar het huis van zijnen god; en de vaten bracht hij in het schathuis van zijnen god<note n="3809">Naar de Septuagint en de Syrische vertaling leverde de Heer (wiens wil Nabuchodonosor ten uitvoer bracht) ook de stad in zijne hand. Eene tweede wegvoering der tempelvaten geschiedde onder Joachin (IV Reg. XXIV 13) en nog eene derde onder Sedecias (IV Reg. XXV 13 volg.; vgl. Jer. XXVII 19-22). Sennaär is de oude benaming van Babylonië; zie Gen. X 10. - Aan zijnen god wijdde Nabuchodonosor de tempelvaten als een zegeteeken, omdat, naar de toen heerschende opvatting, zijn god over Jehova had gezegevierd. De opschriften getuigen, dat deze koning zijne goden ijverig vereerde en zijnen krijgsroem en zijne macht vooral aan Merodach of Marduk, den beschermgod van Babylon (zie Is. XLVI noot 1), toeschreef.</note>.</verse> 


<verse osisID="Dan.01.3"> En de koning zeide tot Asphenez, den overste der kamerdienaren<note n="3810">Eigenlijk ‘den overste der ontmanden’, waarschijnlijk den ‘rabsares’ van Jer. XXXIX 3, het hoofd der dienaren van den koninklijken harem. Doch reeds oudtijds (zie Gen. XXXVII noot 17) werden onder de benaming ‘ontmanden’ in het algemeen sommige hovelingen en staatsdienaren aangeduid. - Zie Is. XXXIX 7, welke profetie hier in vervulling ging.</note>, dat hij van de zonen van Israël en van het koninklijk geslacht en van dat der rijksgrooten<note n="3811">Door de zonen van Israël zijn niet die van het reeds lang vernietigde Tienstammenrijk, doch die van de overige stammen, van Juda, Benjamin en Simeon, aangeduid. Naar v. 6 waren er vier bepaaldelijk van Juda. Voor tyrannorum heeft het Hebr. ‘partemim’, waarschijnlijk verwant met het Perzisch woord der opschriften ‘fratema’, dat aanzienlijke of adellijke personen schijnt aan te duiden. Daniël, een van hen (v. 6), was derhalve, zoo niet van het koninklijk geslacht, althans van aanzienlijke afkomst.</note></verse>

<verse osisID="Dan.01.4"> jongelingen zou aanbrengen<note n="3812">Hun leeftijd wordt niet bepaald. Bij de Perzen, die de Assyrisch-Babylonische zeden in vele opzichten volgden, begon de opleiding der toekomstige hovelingen of staatsdienaren op veertienjarigen leeftijd (Plato Alc. I 37) en duurde zij drie jaren (Cyrop. I 2; zie v. 5). Naar een opschrift van Sennacherib was het bij de Assyriërs niet ongewoon om aanzienlijke jongelingen uit andere volken tot hovelingen op te leiden. In de bibliotheek van Assurbanipal zijn leerboeken of handleidingen gevonden tot het aanleeren van talen, welke wellicht voor dergelijke jongelingen bestemd waren.</note>, die zonder eenig gebrek waren, schoon van gestalte en onderricht in alle wijsheid, ervaren in wetenschap en onderwezen in kennis<note n="3813">Het Hebr. schijnt niet zoozeer het bezit dezer verstandelijke gaven als wel den aanleg hiertoe in deze jongelingen te vorderen.</note>, en die konden staan in het paleis des konings<note n="3814">d.i. Die aan het hof des konings ambten konden bekleeden.</note>, om hen te onderrichten in de letteren en de taal der Chaldeën<note n="3815">Door de Chaldeën, Hebr. ‘de Kasdim’, zijn gewoonlijk de Babyloniërs aangeduid, hier echter eene bepaalde klasse van dezen. Hiertoe behoorden o.a. de priesters, de beoefenaars der wetenschap (inzonderheid der wichelarij en der sterrenkunst) en de staatsdienaren. De letteren of het schrift der Chaldeën beteekenen het zoogenaamde spijkerschrift, waarin het Babylonisch der opschriften is geschreven. Er is hier geen sprake van het in latere tijden zoogenaamde Chaldeeuwsch, eigenlijk het Arameesch, waarin een gedeelte van dit Boek (II 4b - VII 28) is geschreven. Deze laatste taal werd niet gesproken door de Babyloniërs, maar door de Arameesche stammen, die in het noorden tusschen den Chabor en den Euphraat en in het zuiden aan den Euphraat en den Tigris woonden; zij was bovendien de taal van het handelsverkeer met de volken van West-Azië; ook aan de aanzienlijke Judeërs was zij, naar IV Reg. XVIII 26, niet onbekend.</note>.</verse> 


<verse osisID="Dan.01.5"> En de koning bestemde hun voor elken dag een zeker aandeel van zijne spijzen<note n="3816">Het Hebr.: ‘patbag’ is waarschijnlijk het Perzische ‘patibaga’. Dergelijke Perzische benamingen (zie noot 4) kunnen in de Assyrisch-Babylonische taal zijn opgenomen bij het onderling verkeer tusschen Perzië en Assyrië.</note> en van den wijn, waarvan hij zelf dronk, opdat zij, na eene opvoeding van drie jaren, zouden staan voor het aangezicht des konings.</verse>

<verse osisID="Dan.01.6"> Onder hen dan waren uit de zonen van Juda: Daniël, Ananias, Misaël en Azarias.</verse>

<verse osisID="Dan.01.7"> En de overste der kamerdienaren gaf hun namen: aan Daniël Baltassar, aan Ananias Sidrach, aan Misaël Misach en aan Azarias Abdenago<note n="3817">Deze naamsverandering geschiedde ten teeken van hunne onderworpenheid aan den koning van Babylon (vgl. IV Reg. XXIII 34 en XXIV 17). Iets dergelijks deden de Assyriërs, blijkens hunne opschriften, wanneer vreemdelingen werden ingelijfd bij het volk. Zie voor den naam Daniël de inleiding; hij werd veranderd in Baltassar, Hebr. ‘Beeltesja'tztzar’, in het Babylonisch waarschijnlijk ‘Belit-sjar-ussur’, d.i. (de godin) Belit bescherme den koning, of wel ‘balatsu-ussur’, d.i. (Bel of Nebo) bescherme zijn leven. In de Vulgaat en in de Grieksche vertalingen draagt de koning Baltassar van V 1 denzelfden naam als hier Daniël, maar in den Arameeschen tekst van V 1 heet de koning ‘Beelsja'tztzar’. Ananias (d.i. Jahve is genadig) werd Sidrach geheeten, mogelijk het Babylonische ‘Sjâdiroe-Ak’ (d.i. dienaar van den Babylonischen god Akoe; vgl. II noot 16). Misaël (d.i. wie is als God?) noemden zij Misach, vermoedelijk naar het Babylonische ‘mi-sa-ak’ (d.i. wie is als Akoe?). Azarias (d.i. Jahve helpt) werd Abdenago of liever ‘Abed-nebo’, welke naam in de opschriften voorkomt en beteekent: dienaar van Nebo.</note>.</verse>

<verse osisID="Dan.01.8"> Daniël nu had besloten in zijn hart, dat hij zich niet verontreinigen zou met de tafel des konings noch met den wijn, dien deze dronk; en hij verzocht den overste der kamerdienaren, dat hij zich niet zou behoeven te verontreinigen<note n="3818">Van de tafel des konings konden hun spijzen worden gegeven, welke naar hunne Wet verboden waren. Uit Os. IX 3 blijkt, hoezeer de vrome Israëlieten dergelijke verontreiniging in de ballingschap vreesden. Vgl. Ez. IV 14; Am. VII 17. Waarom zij zich ook van den wijn wilden onthouden, is niet duidelijk. Want de Wet verbood den wijn alleen aan de priesters tijdens hun heilig dienstwerk. Volgens sommigen deden zij dit uit versterving of krachtens eene gelofte; zie v. 12. Volgens anderen, omdat de heidenen den wijn vóór het gebruik of reeds in de perskuip aan de goden toewijdden; vgl. Rom. XIV 21.</note>.</verse>

<verse osisID="Dan.01.9"> God dan deed Daniël gunst en genade vinden voor het aangezicht van den overste der kamerdienaren<note n="3819">God gaf, dat Asphenez gunstig voor Daniël gestemd was, zoodat hij de weigering niet ten kwade duidde, als beleedigend voor den koninklijken gastheer. Hiermede wordt van het begin af alles teruggebracht tot God, wiens bijzondere voorzienigheid over Daniël en zijne gezellen waakte.</note>.</verse> 


<verse osisID="Dan.01.10"> En de overste der kamerdienaren zeide tot Daniël: Ik vrees mijnen heer, den koning, die ulieden spijs en drank verordend heeft; indien hij toch ziet, dat uwe aangezichten meer mager zijn dan van de overige jongelingen van uwen leeftijd, zult gij mijn hoofd bij den koning schuldig maken<note n="3820">Asphenez weigerde niet bepaald het verzoek van Daniël in te willigen, doch legde alleen de redenen bloot, die hem hiervan terughielden. Want hierdoor zou hij zijn hoofd schuldig maken, d.i. (naar de Septuag.) zijn eigen leven in gevaar stellen. Hij durfde de verantwoording niet op zich nemen, maar gaf daarbij te kennen, dat, indien het door hen gekozen voedsel hen niet vermagerde, de zaak voor den koning verborgen en ongestraft kon blijven. Daniël, die, door God voorgelicht, dit gevaar niet vreesde, wendde zich daarom tot hem, die meer onmiddellijk met de zorg voor hunne spijzen belast was.</note>.</verse>

<verse osisID="Dan.01.11"> En Daniël zeide tot Malasar<note n="3821">Voor Malasar heeft het Hebr.: ‘hammeltzar’, waarschijnlijk een ambtsnaam, den spijsmeester.</note>, dien de overste der kamerdienaren had aangesteld over Daniël, Ananias, Misaël en Azarias:</verse>

<verse osisID="Dan.01.12"> Beproef ons, bid ik, uwe dienaren, tien dagen lang, en men geve ons veldvruchten te eten en water te drinken<note n="3822">Veldvruchten als granen, ooft, boonen, erwten enz.</note>;</verse>

<verse osisID="Dan.01.13"> en bezie onze aangezichten en de aangezichten der jongelingen, die eten van de koninklijke spijze; en naar gij bevinden zult, moogt gij doen met uwe dienaren.</verse>

<verse osisID="Dan.01.14"> En hij gaf gehoor aan dit woord en beproefde hen tien dagen.</verse>

<verse osisID="Dan.01.15"> En na de tien dagen zagen hunne aangezichten er beter en welgedaner uit dan van al de jongelingen, die aten van de koninklijke spijze.</verse>

<verse osisID="Dan.01.16"> Toen nam Malasar de spijzen en den hun tot drank bestemden wijn weg; en hij gaf hun veldvruchten.</verse>

<verse osisID="Dan.01.17"> God nu gaf aan deze jongelingen kennis en wetenschap in alle schrift en wijsheid; en aan Daniël verstand in alle gezichten en droomen<note n="3823">Aan al de vier jongelingen gaf God ter belooning eene meer dan gewone natuurlijke kennis in alle schrift (zie noot 8). Aan Daniël buitendien bovennatuurlijke wijsheid, krachtens welke hij de openbaringen Gods in alle gezichten en droomen verklaren kon. Vooral door deze gave schitterde Daniël en was zijn aanzien groot in dat land van tooverkunsten en wichelarij; vgl. Is. XLVII 9-15.</note>.</verse> 


<verse osisID="Dan.01.18"> Als dan de dagen vervuld waren, na welke zij volgens het woord des konings voor hem moesten gebracht worden, bracht hen de overste der kamerdienaren voor het aangezicht van Nabuchodonosor.</verse>

<verse osisID="Dan.01.19"> En toen de koning met hen gesproken had, werden er onder allen geen gevonden gelijk Daniël, Ananias, Misaël en Azarias; en zij stonden voor het aangezicht des konings.</verse>

<verse osisID="Dan.01.20"> En elk woord van wijsheid en verstand, dat de koning van hen uitvorschte, bevond hij in hen tienmaal meer dan in alle waarzeggers en magiërs, die in geheel zijn rijk waren<note n="3824">Elk woord enz., d.i. in al datgene, waartoe meer dan gewone wijsheid wordt vereischt, overtroffen deze vier al de Chaldeeuwsche wijzen. Van dezen worden genoemd de waarzeggers, Hebr.: ‘de chartoemmim’ (vgl. Gen. XLI noot 5 voor de Egyptische), wier roeping in Babylonië waarschijnlijk was, door bezweringen, gebeden enz. de booze geesten te verdrijven en derzelver kwaden invloed te verhinderen, en de magiërs, Hebr.: ‘de asjsjafim’, die volgens de rabbijnen genees- en sterrenkundigen, volgens de assyriologen theosofen, d.i. ingewijden in de geheimen der godenleer, waren.</note>.</verse>

<verse osisID="Dan.01.21"> En Daniël was tot het eerste jaar van koning Cyrus<note n="3825">Daniël was (zie v. 19b), te weten in den dienst des konings, en bleef aan het hof onder al de volgende Chaldeeuwsche koningen tot het eerste jaar van Cyrus, toen met den val van het Babylonische rijk de zeventig jaren der ballingschap zouden eindigen. Wat Daniël nadien nog deed, wordt hier niet vermeld. Naar X 1 profeteerde hij nog in het derde jaar van Cyrus.</note>.</verse>

</chapter>


<chapter osisID="Dan.2">
 

<title>Hoofdstuk II.</title>
<p>De droom van Nabuchodonosor betreffende de wereldrijken en het Rijk Gods: de koning vordert van Babel's wijzen, dat zij hem zijnen droom mededeelen en verklaren, en veroordeelt hen ter dood om hunne onmacht (v. 1-13); Daniël vraagt en bekomt van God de kennis en het verstand van den droom en openbaart beide aan den koning (v. 14-45); de koning prijst God en beloont Daniël en diens gezellen (v. 46-49).</p>


<verse osisID="Dan.02.1"> In het tweede jaar der regeering van Nabuchodonosor<note n="3826">Daniël, in het jaar 605 te Babel gekomen (zie I noot 1), had in het tweede jaar der regeering van Nabuchodonosor zijne ‘drie jaren’ (I 5) van voorbereiding voleindigd. In v. 13 toch wordt hij onder ‘de wijzen’ gerekend, die in den dienst des konings waren. Deze ‘drie jaren’ konden in den loop van 603 zijn geëindigd, indien, volgens Bijbelsch gebruik, gedeelten van jaren voor volle jaren zijn gerekend. Dit jaar was dan het tweede jaar van Nabuchodonosor, omdat, naar Babylonisch gebruik (zie I noot 1), het jaar der troonsbestijging (605) niet werd medegeteld. Anderen veronderstellen hier eene schrijffout en lezen het twaalfde jaar in plaats van het tweede.</note> zag Nabuchodonosor eenen droom<note n="3827">Het Hebr. meervoud ‘droomen’ (ook in de Vulgaat v. 2) wijst op den inhoud van den droom.</note>; en zijn geest werd verschrikt, en zijn droom ontging hem<note n="3828">Naar de Grieksche vertalingen: ‘en zijn slaap week van hem’; zoozeer was de koning ontsteld door zijnen droom.</note>.</verse>

<verse osisID="Dan.02.2"> De koning nu beval, dat de waarzeggers en de magiërs en de toovenaars en de Chaldeën zouden worden samengeroepen, om den koning zijne droomen te doen kennen; en zij kwamen en stonden voor den koning<note n="3829">Voor de Assyriërs en de Babyloniërs waren de droomen iets gewichtigs; zij hielden ze voor een middel, waardoor de godheid zich openbaarde (Diod. Sic. II 29). Zoo nam b.v. Assurbanipal in belangrijke zaken beslissingen naar hetgeen hij in droomen meende verstaan te hebben. - De hier genoemde klassen van wijzen werden allen samengeroepen, omdat zij, naar men meende, tot de droomverklaring op eene of andere wijze konden bijdragen of althans booze invloeden daarbij afweren. Zie voor de waarzeggers en de magiërs I noot 17. De toovenaars beoefenden de zwarte kunst waarschijnlijk door geheimzinnige woorden te prevelen. Zie voor de Chaldeën I noot 8; hier zijn in meer beperkten zin vermoedelijk de sterrenwichelaars bedoeld.</note>.</verse>

<verse osisID="Dan.02.3"> En de koning zeide tot hen: Ik heb eenen droom gezien en, verward van geest, weet ik niet wat ik gezien heb<note n="3830">Hebr.: ‘en mijn geest is onrustig om den droom te kennen’.</note>.</verse>

<verse osisID="Dan.02.4"> En de Chaldeën antwoordden den koning - in het Syrisch<note n="3831">Of in het Arameesch. Eene tusschenbemerking, wellicht oorspronkelijk eene randteekening, aanduidende, dat hier de Arameesche tekst (tot VII 28) begint. Vgl. I Esdr. IV noot 6. De zin is dus niet, dat de Chaldeën (die hier namens al de wijzen het woord voerden) tot den Babylonischen koning in het Arameesch spraken; zie I noot 8.</note> -: Koning, leef in eeuwigheid<note n="3832">Eene zelfde begroeting vindt men in de Assyrische opschriften. Vgl. Bar. I 11.</note>! Zeg den droom aan uwe dienaren, en wij zullen zijne beteekenis doen kennen.</verse>

<verse osisID="Dan.02.5"> En de koning antwoordde en sprak tot de Chaldeën: Het woord is mij ontgaan<note n="3833">Het woord, d.i. de droom, is mij ontgaan. In overeenstemming met de Syr. vertaling: Het (hier volgende) woord, dat ik spreek, ‘staat vast’, vertaalt men den grondtekst ook: ‘Het woord (of de zaak) is bij mij besloten’.</note>; indien gij mij den droom en zijne beteekenis niet doet kennen, zult gij omkomen, en uwe huizen zullen verbeurd worden verklaard<note n="3834">Aram.: ‘zult gij in stukken gehouwen, en zullen uwe huizen tot mesthoopen gemaakt worden’. Het eerste was eene in Babylon, naar de opschriften, gebruikelijke strafoefening vgl. I Reg. XV 33. Zie voor het tweede I Esdr. VI 11 en vgl. IV Reg. X 27.</note>.</verse> 


<verse osisID="Dan.02.6"> Indien gij echter den droom en zijne beteekenis mededeelt, zult gij belooningen en geschenken en veel eer van mij ontvangen. Maakt mij derhalve den droom en zijne beteekenis bekend.</verse>

<verse osisID="Dan.02.7"> Andermaal antwoordden zij en zeiden: De koning zegge den droom aan zijne dienaren, en wij zullen zijne beteekenis doen kennen.</verse>

<verse osisID="Dan.02.8"> De koning antwoordde en sprak: Ik zie duidelijk, dat gij tijd zoekt te winnen, daar gij weet, dat het woord mij is ontgaan<note n="3835">Ook hier schijnt de zin naar den grondtekst: daar gij weet, dat de zaak bij mij besloten is, te weten dat uw leven op het spel staat. Zie noot 8. In den grondtekst staat niet duidelijk, gelijk in de Vulgaat en in de Grieksche vertalingen (v. 1, 3, 5 en 8), dat de koning zijnen droom vergeten had. Dit volgt echter genoegzaam zeker uit den eisch, dien hij aan de wijzen stelde (v. 5, 6 en 9). Waarschijnlijk had wel de koning nog eene vage herinnering van hetgeen hij gedroomd had, zoodat men hem geenszins kon bedriegen.</note>.</verse>

<verse osisID="Dan.02.9"> Indien gij mij dus den droom niet bekend maakt, wacht ulieden één vonnis; omdat gij ook eene valsche en geheel bedrieglijke uitlegging hebt verzonnen om met mij te spreken, totdat de tijd voorbijga<note n="3836">Konden zij door hunne wichelarij den droom zelven niet achterhalen, dan was dit den koning een bewijs, dat ook de uitlegging, die zij na lang talmen zouden geven, niet de vrucht was hunner kunst, maar een bloot verzinsel, waarmede zij den koning wilden bezighouden en tijd winnen, (Aram.) ‘totdat de tijd (en met den tijd ook de gedachte des konings) verandere’.</note>. Zegt mij derhalve den droom, opdat ik wete, dat gij er ook de ware uitlegging van geeft.</verse>

<verse osisID="Dan.02.10"> De Chaldeën antwoordden dan voor den koning en zeiden: Er is geen mensch op aarde, die uw woord, o koning, kan volbrengen; maar ook niet één groote en machtige onder de koningen vordert iets dergelijks van eenigen waarzegger en magiër en Chaldeër.</verse>

<verse osisID="Dan.02.11"> Want hetgeen gij vraagt, koning, is moeielijk; ook zal er niemand gevonden worden, die het kan bekend maken voor het aangezicht des konings, behalve de goden, die met de menschen geen omgang hebben<note n="3837">En die derhalve door ons niet kunnen geraadpleegd worden. - Hiermede verheffen zij reeds te voren de grootheid van den waren God en van zijnen profeet, die den droom en zijne beteekenis zou openbaren.</note>.</verse> 


<verse osisID="Dan.02.12"> Toen de koning dit hoorde, beval hij in woede en in hevige gramschap, dat al de wijzen van Babylon<note n="3838">Die zich in de stad bevonden; zij alleen waren samengeroepen.</note> zouden omkomen.</verse>

<verse osisID="Dan.02.13"> En het vonnis werd uitgevaardigd en de wijzen werden gedood<note n="3839">De zin is blijkens v. 16 en 24: men stond op het punt met de uitvoering van het vonnis te beginnen, toen het volgende geschiedde.</note>; en men zocht Daniël en zijne gezellen om hen ter dood te brengen<note n="3840">Zij waren, gelijk blijkt, met de overige wijzen niet ontboden. Wellicht meende de koning, dat de droom, door zijnen god hem ingegeven, alleen door deszelfs dienaren kon gekend en verklaard worden.</note>.</verse>

<verse osisID="Dan.02.14"> Toen deed Daniël onderzoek naar het besluit en het vonnis bij Arioch, den overste van de lijfwacht des konings<note n="3841">Naar het Aram. trad Daniël met verstand en beleid op om Arioch (in het Babylonisch vermoedelijk ‘Eri-Akoe’; vgl. I noot 10 en Gen. XIV 1), den overste ‘der scherprechters’, te bewegen de uitvoering van het vonnis uit te stellen.</note>, die was uitgegaan om de wijzen van Babylon te dooden.</verse>

<verse osisID="Dan.02.15"> En hij ondervroeg dengene, die van den koning de opdracht had gekregen, om welke reden een zoo wreed vonnis van het aangezicht des konings was uitgegaan. Toen dan Arioch aan Daniël de zaak had verklaard,</verse>

<verse osisID="Dan.02.16"> ging Daniël tot den koning en verzocht hem, dat hij hem tijd zou schenken om den koning de oplossing bekend te maken<note n="3842">Wellicht was ook aan de andere wijzen (zie v. 7) uitstel gegeven om hunne tooverkunsten te raadplegen. Des te eerder was de koning bereid dit aan Daniël toe te staan, daar hij diens wijsheid kende (I 20). Ongetwijfeld handelde Daniël in deze zaak van het begin af op goddelijke ingeving.</note>.</verse>

<verse osisID="Dan.02.17"> En hij ging naar zijn huis en maakte de zaak bekend aan Ananias en Misaël en Azarias, zijne gezellen,</verse>

<verse osisID="Dan.02.18"> opdat zij van het aangezicht van den God des hemels genade zouden afsmeeken aangaande deze verborgenheid en opdat Daniël en zijne gezellen met de overige wijzen van Babylon niet zouden omkomen.</verse>

<verse osisID="Dan.02.19"> Toen werd aan Daniël de verborgenheid in een gezicht des nachts<note n="3843">Hetzij in een droomgezicht (H. Hiëronymus), hetzij door eene openbaring, terwijl hij den nacht met zijne gezellen wakende en biddende doorbracht. Dit laatste past beter bij hetgeen hier aanstonds volgt.</note> geopenbaard; en Daniël zegende den God des hemels,</verse> 


<verse osisID="Dan.02.20"> en hij sprak, zeggende: De naam des Heeren<note n="3844">De zich openbarende God.</note> zij gezegend van eeuwigheid en tot in eeuwigheid; want Hem zijn de wijsheid en de kracht<note n="3845">De wijsheid, welke zich toont in de kennis van het verborgene; de kracht, welke zou blijken uit hetgeen de droom des konings beteekende, te weten uit Gods oppermacht over tijden en koningen (v. 21).</note>!</verse>

<verse osisID="Dan.02.21"> En Hij, Hij verandert tijden en stonden<note n="3846">M.a.w. de opeenvolging en de wisseling der menschelijke dingen geschiedt volgens zijnen wil.</note>; Hij draagt koninkrijken over en richt ze op<note n="3847">Aram.: ‘Hij zet koningen af en stelt koningen aan’.</note>; Hij geeft wijsheid aan de wijzen en wetenschap aan wie de onderwijzing verstaan!</verse>

<verse osisID="Dan.02.22"> Hij openbaart het diepzinnige en het verborgene, en Hij weet wat in het duistere is weggelegd; en het licht is bij Hem<note n="3848">Het licht der wijsheid.</note>!</verse>

<verse osisID="Dan.02.23"> U, God onzer vaderen, loof ik en U prijs ik, omdat Gij mij wijsheid en kracht gegeven<note n="3849">d.i. Gij hebt mij uwe wijsheid en uwe kracht doen kennen.</note> en mij thans getoond hebt, wat wij U vroegen; want het woord des konings hebt Gij ons geopenbaard<note n="3850">Het woord, d.i. den droom, hebt Gij ons, te weten aan mij en door mij aan mijne gezellen, geopenbaard.</note>!</verse>

<verse osisID="Dan.02.24"> Daarop ging Daniël tot Arioch, dien de koning had aangesteld om de wijzen van Babylon om te brengen, en sprak tot hem aldus: Dood de wijzen van Babylon niet, breng mij voor het aangezicht des konings, en ik zal den koning de oplossing geven.</verse>

<verse osisID="Dan.02.25"> Toen bracht Arioch aanstonds Daniël voor den koning en zeide tot hem: Ik heb eenen man gevonden uit de zonen der wegvoering van Juda, die den koning de oplossing kan mededeelen<note n="3851">Uit de wijze, waarop Arioch hier van Daniël spreekt, kan men opmaken, dat hij onbekend was met hetgeen de koning van Daniël's wijsheid had ondervonden (I 19, 20) en met Daniël's optreden voor den koning in II 16.</note>.</verse>

<verse osisID="Dan.02.26"> De koning antwoordde en zeide tot Daniël, wiens naam was Baltassar: Meent gij waarlijk in staat te zijn om mij den droom, dien ik gezien heb, en zijne uitlegging bekend te maken?</verse> 


<verse osisID="Dan.02.27"> En Daniël antwoordde voor den koning en sprak: De verborgenheid, waarnaar de koning vraagt, kunnen geen wijzen, magiërs, waarzeggers en wichelaars, aan den koning bekend maken<note n="3852">Geen wijzen, te weten noch magiërs noch waarzeggers (zie I noot 17) noch wichelaars. Deze laatsten worden hier voor het eerst genoemd en zijn waarschijnlijk dezulken, die uit natuurlijke teekenen de toekomst voorspelden.</note>.</verse>

<verse osisID="Dan.02.28"> Maar er is een God in den hemel, die verborgenheden openbaart; Hij heeft u, koning Nabuchodonosor, bekend gemaakt wat geschieden zal in de laatste tijden<note n="3853">Aram.: ‘aan het einde der dagen’, welke zegswijze veelal en ook hier, blijkens v. 44, het tijdperk van den Messias aanduidt. Vgl. Gen. XLIX noot 1; Is. II 2; Mich. IV 1 enz.</note>. Uw droom en de gezichten van uw hoofd<note n="3854">Wat uw hoofd, te weten uwe verbeelding en uw verstand, gezien heeft.</note> op uwe legerstede zijn als volgt:</verse>

<verse osisID="Dan.02.29"> Gij, koning, zijt begonnen met op uwe legerstede te overdenken, wat nadezen zou geschieden<note n="3855">De toekomst van zijn rijk, dat destijds tot het toppunt van macht was gestegen, maakte hem bezorgd. De geschiedenis had hem geleerd, dat ook het machtige Oud-Babylonische rijk voor Assyrië had moeten onderdoen. Zou thans, nu Ninive was vernietigd, Babylon's macht bestendig zijn? Deze overpeinzingen, waarmede de koning insliep, waren de natuurlijke aanleiding tot den droom, die hem door God werd ingegeven.</note>; en Hij, die verborgenheden openbaart, heeft u bekend gemaakt wat geschieden zal.</verse>

<verse osisID="Dan.02.30"> Ook aan mij werd, niet door eene wijsheid, die in mij is meer dan in alle levenden, deze verborgenheid geopenbaard; maar<note n="3856">Niet door natuurlijke wijsheid, opdat ik daardoor zou verheerlijkt worden, maar door eene bovennatuurlijke verlichting, opdat enz.</note> opdat de uitlegging den koning bekend zou worden en gij de gedachten van uwen geest zoudt weten.</verse>

<verse osisID="Dan.02.31"> Gij, koning, schouwdet, en zie, als<note n="3857">Als staat niet in den grondtekst noch in de oude vertalingen.</note> een grootsch standbeeld! Dit standbeeld, groot en hoog van gestalte<note n="3858">Aram.: ‘welks glans heerlijk’ was, wegens de stof, waaruit het vervaardigd scheen.</note>, stond voor u, en zijn aanblik was schrikwekkend<note n="3859">De onverwachte verschijning van dat ontzaglijke standbeeld vervulde u met schrik.</note>.</verse>

<verse osisID="Dan.02.32"> Van dit standbeeld was het hoofd van het fijnste goud, de borst en de armen echter van zilver, voorts de buik en de dijen van koper,</verse> 


<verse osisID="Dan.02.33"> de beenen echter van ijzer, de voeten waren deels van ijzer en deels van leem<note n="3860">Naar de verklaring in v. 41 en 43 waren de voeten van een slecht samenhangend mengsel van leem en ijzer. De metalen volgden op elkander in omgekeerde verhouding van hunne soortelijke zwaarte, waardoor het standbeeld alle hechtheid miste.</note>.</verse>

<verse osisID="Dan.02.34"> Gij bleeft alzoo toezien, totdat een steen van een berg werd losgescheurd zonder handen<note n="3861">d.i. Niet door menschelijke, maar door bovenmenschelijke kracht.</note>; en deze trof het standbeeld aan zijne ijzeren en leemen voeten en verbrijzelde die.</verse>

<verse osisID="Dan.02.35"> Toen werden te gelijk vermorzeld het ijzer, het leem, het koper, het zilver en het goud; en zij werden als het kaf op den dorschvloer in den zomer en door den wind weggevaagd; en er werd geene plaats voor hen gevonden; maar de steen, die het standbeeld getroffen had, werd een groote berg en vervulde de geheele aarde.</verse>

<verse osisID="Dan.02.36"> Dit is de droom. Ook de uitlegging daarvan zullen wij<note n="3862">Wij is volgens sommigen het plurale auctoritatis. Het kan ook te gelijk wijzen op de gezellen van Daniël; want hoewel Daniël alleen den droom verklaarde, had hij toch dat hoogere licht door hun gezamenlijk gebed verkregen.</note> zeggen voor u, o koning!</verse>

<verse osisID="Dan.02.37"> Gij, de koning der koningen<note n="3863">De titel der Babylonische koningen in de opschriften. Zie Ez. XXVI 7; vgl. Is. X 9; I Esdr. VII 12.</note> zijt gij; en de God des hemels, een koninkrijk en macht en heerschappij en eer heeft Hij geschonken aan u;</verse>

<verse osisID="Dan.02.38"> en alles, waar de menschenkinderen wonen en de dieren des velds, ook de vogelen des hemels heeft Hij gegeven in uwe hand, en onder uwe heerschappij stelde Hij alles<note n="3864">Vgl. Jer. XXVII 5, 6, waar eveneens de heerschappij over dieren en vogelen de onbeperkte macht des konings nadrukkelijker beteekent. - De profeet herinnert dien trotschen koning, dat hij, hoe machtig ook, zijne macht van den God des hemels ontvangen heeft en van Hem afhankelijk is.</note>. Gij zijt dus net hoofd van goud<note n="3865">Nabuchodonosor vertegenwoordigt als koning zijn rijk; zie v. 39: ‘na u zal een ander rijk’ enz. Want ook verder is er sprake van de opeenvolging, niet van koningen, maar van rijken. Het hoofd van goud beteekent derhalve het rijk van Nabuchodonosor. Het is het hoofd van het standbeeld, omdat het in de reeks der hier vermelde rijken het eerste is. Daar toch het standbeeld de toekomst verzinlijkt, waarover de koning nadacht (v. 29), komen de voorafgaande rijken, b.v. het Assyrische, niet in aanmerking. Het hoofd is van goud om den luister van het Babylonische rijk, dat door uiterlijken glans en door praalvertoon de andere rijken overtrof. Babylon toch was beroemd om zijne kostbare bouwwerken en achtte zich de erfgenaam van de macht en den rijkdom van het Oud-Babylonische rijk en van Assyrië. Vgl. Jer. LI 7, waar Babylon als een gouden beker is voorgesteld, en zie voor den glans van Babylon Is. XIII 19; XIV 12 volg.; XLVII 5.</note>.</verse> 


<verse osisID="Dan.02.39"> En na u zal een ander rijk opkomen, geringer dan gij, van zilver<note n="3866">Na u, d.i. na uw rijk. Het tweede is het Medo-Perzische rijk of het rijk van Cyrus en van zijne opvolgers. In de hoofdstukken VII en VIII komen dit en het volgende rijk uitvoeriger ter sprake. In luister was het tweede geringer dan Babylon en daarom van zilver.</note>; en een ander rijk, het derde, van koper, dat heerschappij zal voeren over de geheele aarde<note n="3867">Het derde rijk, dat over de geheele aarde (hyperbolisch gezegd gelijk in v. 38) zal gebieden door wapengeweld, en daarom van koper heet te zijn, is het Grieksch-Macedonische rijk, het rijk van Alexander den Groote met de rijken zijner opvolgers, waarin het gesplitst werd. In de hoofdstukken VIII en XI wordt dit omstandiger beschreven.</note>.</verse>

<verse osisID="Dan.02.40"> En het vierde rijk zal zijn als ijzer: evenals ijzer alles vergruist en bedwingt, zoo zal het deze alle vergruizen en verbrijzelen<note n="3868">Het vierde rijk zal deze drie rijken vergruizen in dien zin, dat het de landen en de volken, welke eerst aan Babel, vervolgens aan Perzië en daarna aan het Grieksch-Macedonische rijk waren onderworpen geweest, met ijzeren geweld zal bedwingen. Dit rijk is, gelijk uit hoofdstuk VII blijken zal, het Romeinsche rijk. Hoewel het reeds vóór Alexander den Groote bestond, volgt het in het profetisch gezicht op het Grieksch-Macedonische, omdat het het vierde wereldrijk is, waarmede Israël in aanraking kwam. Daar het in zijne betrekking tot het rijk van den Messias het gewichtigste is, wordt zijne geschiedenis in v. 41-43 nader omschreven.</note>.</verse>

<verse osisID="Dan.02.41"> Voorts dat gij de voeten en de toonen gezien hebt deels van pottenbakkersleem en deels van ijzer: het zal een verdeeld koninkrijk zijn, dat echter zijnen oorsprong uit de ijzergroeve zal hebben; gelijk gij ijzer vermengd hebt gezien met leemaarde<note n="3869">De voeten en de toonen (zie v. 33) deels van pottenbakkersleem enz. wijzen op de inwendige verdeeldheid en de zwakheid van dit rijk in een later tijdperk. Oorspronkelijk was dit rijk hecht en sterk; daarom zijn (v. 33) de beenen van ijzer en heeft het zijnen oorsprong uit de ijzergroeve of, zooals het Aram. duidelijker vertaald wordt: ‘van de hechtheid des ijzers zal in hetzelve zijn’. Wat nog volgt (gelijk, Aram.: ‘dewijl’ enz.) ziet weder op zijne latere verdeeldheid en wordt in v. 42 volg. nader verklaard.</note>.</verse>

<verse osisID="Dan.02.42"> En wat de toonen der voeten betreft deels van ijzer en deels van leem - het rijk zal deels sterk en deels broos zijn.</verse>

<verse osisID="Dan.02.43"> En dat gij gezien hebt ijzer vermengd met leemaarde: zij zullen zich wel vermengen met behulp van menschenzaad, maar niet onderling samenhangen, evenals ijzer niet vermengd kan worden met leem<note n="3870">Het zinnebeeld van het ijzer vermengd met leemaarde wijst duidelijk op de vele en verscheiden volken van verschillende geaardheid en zeden, welke het Romeinsche rijk in zijnen bloeitijd met moeite onder zijn ijzeren schepter bedwong. In een later tijdperk werd die verscheidenheid van volken in het rijk de oorzaak van zijnen ondergang. Want vergeefs trachtte men door verbintenissen en aanhuwelijking die verscheidenheid tot eenheid te brengen. Weldra spatte het rijk uiteen en verdeelde zich in een aantal volken en rijken. - In strijd met de eenstemmige overlevering van Joden en Christenen leerde de H. Ephrem met weinige anderen in de oudheid, dat de vier rijken van Daniël zijn: het Babylonische, het Medische, het Perzische en het Grieksch-Syrische rijk. Hetzelfde beweren heden met enkele Katholieken de meesten buiten de Kerk, vooral zij, die, de echtheid en de goddelijkheid der Profetie ontkennende, haar geschreven achten in het Machabeesche tijdvak en den gezichteinder van den schrijver tot dien tijd beperken. Uit V 28 blijkt duidelijk, dat de schrijver van dit boek geen zelfstandig Medisch rijk nà het Babylonische en vóór het Perzische kende.</note>.</verse>

<verse osisID="Dan.02.44"> In de dagen nu dier rijken zal de God des hemels een rijk oprichten, dat in eeuwigheid niet zal vernietigd worden, en zijne heerschappij zal aan geen ander volk worden gegeven; maar vergruizen en te niet doen zal het al die rijken, en zelf zal het staan in eeuwigheid:</verse>

<verse osisID="Dan.02.45"> gelijk gij gezien hebt, dat van den berg een steen werd losgescheurd zonder handen, en dat hij vergruisde leem en ijzer en koper en zilver en goud<note n="3871">De profeet beschrijft ‘het rijk der hemelen’ (Matth. III 2), dat de God des hemels heeft opgericht door zijnen Messias in de dagen dier rijken, d.i. toen het Romeinsche rijk al de macht der vorige rijken in zich vereenigd had. Dit rijk, het Rijk van den Messias, zal eeuwig duren en derhalve niet, gelijk de heerschappij der vorige rijken, van het eene volk tot het andere overgaan. Het zal al die rijken te niet doen, daar het over het heidendom en de menschelijke hoovaardij, waarin het wezen dier rijken bestond, zal zegepralen. De steen, die zonder toedoen van menschenhanden werd losgescheurd en een groote berg werd (v. 35; vgl. Ez. XVII 22-24; Matth. XIII 31, 32), beteekent den nederigen aanvang en de wonderbare uitbreiding van dit in zijn oorsprong en wording goddelijk Rijk; hij wijst tevens op den Stichter van het Rijk, die in zijne vernedering was als de steen, die van den berg werd losgescheurd zonder handen. Hij toch werd, door de onmiddellijke werking van den H. Geest, uit de om hare heiligheid en waardigheid hoog verheven Maagd Maria geboren. Hij heeft het standbeeld der menschelijke hoovaardij vergruizeld, toen Hij op het kruis de helsche macht overwon. Deze zegepraal zal eerst in haren vollen luister schitteren bij de voltooiing van het Rijk Gods in de zegepralende Kerk.</note>. De groote God heeft den koning getoond wat nadezen geschieden zal; en waarachtig is de droom en getrouw zijne uitlegging.</verse>

<verse osisID="Dan.02.46"> Toen viel koning Nabuchodonosor op zijn aangezicht, en hij aanbad Daniël en gaf bevel, hem offers en wierook op te dragen<note n="3872">Nabuchodonosor wil door (Aram.) ‘spijsoffer’ en wierook aan Daniël goddelijke eer bewijzen. Vgl. Act. XIV 10-12. Uit hetgeen de koning verder (v. 47) zegt, volgt duidelijk, dat Daniël die afgodische vereering weigerde en den koning nogmaals verklaarde (zie v. 28, 30, 45), dat de God des hemels dit geopenbaard had.</note>.</verse> 


<verse osisID="Dan.02.47"> De koning dan sprak en zeide tot Daniël: In waarheid, uw God is de God der goden en de Heer der koningen en die de verborgenheden openbaart, daar gij deze verborgenheid hebt kunnen onthullen<note n="3873">Hiermede erkent de koning, zonder nochtans zijne goden te verzaken, dat de God van Daniël de goden zijner wijzen in wetenschap overtreft.</note>.</verse>

<verse osisID="Dan.02.48"> Alsdan verhief de koning Daniël zeer hoog en gaf hem vele en groote geschenken; en hij stelde hem aan tot hoofd over al de gewesten van Babylon en tot overste der bestuurders boven al de wijzen van Babylon<note n="3874">Daniël werd naar den grondtekst de opperbestuurder (Aram.) ‘van het geheele gewest’ Babylon en het hoofd van al deszelfs wijzen.</note>.</verse>

<verse osisID="Dan.02.49"> Daniël nu verzocht den koning, en deze stelde Sidrach, Misach en Abdenago aan over de zaken van het gewest Babylon. Daniël zelf echter was in de poort des konings<note n="3875">Daniëls gezellen werden belast met de zaken van het bewind onder het opperbestuur van Daniël. Hij zelf bleef in de poort, d.i. aan het hof, om als het hoofd der wijzen den koning ter zijde te staan. Hiermede wordt tevens het volgende verhaal ingeleid, waarin de bestuurders der gewesten, en onder hen de gezellen van Daniël, worden opgeroepen, Daniël echter afwezig bleef.</note>.</verse>

</chapter>


<chapter osisID="Dan.3">
 

<title>Hoofdstuk III.</title>
<p>De drie gezellen van Daniël in den vuuroven: oprichting van een gouden standbeeld (v. 1-7), hetwelk de gezellen van Daniël weigeren te aanbidden (v. 8-18); in den vuuroven geworpen (v. 19-23), bidden en loven zij God bij monde van Azarias (v. 24-45); de vlam spaart hen, doch verteert de Chaldeën (v. 46-50); loflied (v. 51-90); verbazing des konings, redding der Judeërs en bevelschrift van Nabuchodonosor om Israël's God niet te lasteren (v. 91-97). - Aanvang van een nieuw bevelschrift betreffende 's konings waanzin (v. 98-100).</p>


<verse osisID="Dan.03.1"> Koning Nabuchodonosor maakte een standbeeld van goud, zestig el hoog, zes el breed; en hij richtte het op in de vlakte Dura van het gewest Babylon<note n="3876">Naar de Septuagint en Theodotion had deze gebeurtenis plaats in het ‘achttiende jaar’ van Nabuchodonosor, volgens Jer. LII 29 het jaar der verovering van Jerusalem. - Door de oprichting van het standbeeld (Aram. ‘tselem’, gelijk II 31) wilde de koning waarschijnlijk zijne landgoden (Merodach, Nabo enz.; zie Is. XLVI noot 1) door de overwonnen volken als de overwinnaars hunner goden doen huldigen uit dankbaarheid voor de verheffing van Babel. Iets dergelijks deed, volgens de opschriften, o.a. de Assyrische koning Salmanasar III. - In het oude Assyrië zijn reusachtige beelden opgegraven, en Herodotus verhaalt (I 183), dat hij te Babel een standbeeld zag, geheel van goud, dat twaalf el hoog was. - Bij de hier aangegeven hoogte van zestig el is waarschijnlijk de kolom, waarop het standbeeld stond, medegerekend; want de verhouding van zestig op zes is voor een menschenbeeld onmogelijk en de breedte van zes el past eerder op het voetstuk dan op het beeld zelf. De zestallen geven aan het verhaal een Babylonische tint, daar in Assyrië en Babylonië het zestallig stelsel in gebruik was. - Mogelijk was het beeld van enkel goud, want de rijkdom van Babel was ongelooflijk; gewoonlijk waren de beelden van binnen leem of hout en met goud of ander metaal overtogen; zie XIV 6 en vgl. Bar. VI 50. - De vlakte of het dal Dura, ook in de opschriften vermeld, lag nabij en ten zuidoosten der stad; de naam is nog bewaard gebleven in Nahr-Dura, een stroom, en in Tolul-Dura, den naam van een reeks heuveltjes in het dal Dura.</note>.</verse> 


<verse osisID="Dan.03.2"> Daarop zond koning Nabuchodonosor om de satrapen, de overheden en de rechters, de aanvoerders en de rijksgrooten en de landvoogden en al de hoofden der gewesten te verzamelen, opdat zij zouden samenkomen voor de inwijding van het standbeeld, hetwelk opgericht had Nabuchodonosor, de koning.</verse>

<verse osisID="Dan.03.3"> Toen verzamelden zich de satrapen, de overheden en de rechters, de aanvoerders en de rijksgrooten en de edelen, die in overheid gesteld waren, en al de hoofden der gewesten, om samen te komen voor de inwijding van het standbeeld, hetwelk opgericht had Nabuchodonosor, de koning; zij stonden dan in het gezicht van het standbeeld, hetwelk opgericht had Nabuchodonosor, de koning<note n="3877">De eigenlijke beteekenis der meeste v. 2 en 3 in den grondtekst genoemde waardigheidsbekleders is onzeker; reeds de oudste overzettingen loopen in de vertaling uiteen. De eerste naam, met satrapen vertaald, schijnt van het Perzisch afgeleid. De tweede en derde, hier door overheden en rechters aangeduid, komen ook vereenigd voor in het Hebr. van Jer. LI 23 (zie noot 16 aldaar) en zijn Assyrisch-Babylonische namen. Verder worden in den grondtekst vermoedelijk bedoeld de opperrechters, de schatbewaarders, de rechtsgeleerden, de gewone rechters en al de overige hoofden der gewesten. Deze namen zijn deels van Semietischen, deels echter van Perzischen oorsprong. Zie I noot 9.</note>.</verse>

<verse osisID="Dan.03.4"> En de heraut riep overluid: U wordt bevolen, volken, stammen en talen<note n="3878">Volken uit verschillende stammen gesproten en onderscheiden talen sprekend. Zoo roept de heraut om de grootheid van Nabuchodonosor's rijk te doen uitkomen.</note>:</verse> 


<verse osisID="Dan.03.5"> In de stonde, waarop gij de klank hoort van bazuin en fluit en citer, van sambuca en psalter en symphonia en van allerlei speeltuigen, valt dan neder en aanbidt het gouden standbeeld, hetwelk opgericht heeft Nabuchodonosor, de koning<note n="3879">Het Arameesche ‘karna’, door tuba, bazuin, vertaald, is een hoornen (Hebr. ‘keren’) blaasinstrument, dat op de monumenten van Assurbanipal wordt afgebeeld, gelijk ook de dubbele fluit, eveneens een oorspronkelijk Aziatisch speeltuig. Het Arameesche ‘kateroos’ (citer), een snarenspeeltuig, is volgens velen een woord van Griekschen oorsprong (‘kitharis’); doch het speeltuig zelf is volgens Strabo (X 3) van Aziatische herkomst; niet onwaarschijnlijk is derhalve ook de naam, in de randlezing zonder jod (ktrs), Semietisch en van den wortel krs (d.i. ombuigen, naar den vorm van het speeltuig) afgeleid. Voor sambuca heeft het Arameesch ‘sabbeka’, een Semietisch woord; het hierdoor aangeduide snarenspeeltuig houdt het midden tusschen harp en luit en is waarschijnlijk de sambukê der Grieken, welke volgens Athenaeus van Syrischen oorsprong is. De Arameesche naam van het psalter, ‘pesanteerin’, is volgens de meesten, evenals het speeltuig zelf (dat een soort van harp is), het Grieksche Psaltêrion; anderen echter meenen, dat de Oostersche ‘santoer’ bedoeld is. Of de naam symphonia, Arameesch ‘soemponja’ en in v. 10 ‘siphonja’, van Griekschen oorsprong is, blijft nog onbeslist; het Grieksche ‘sumphônia’ duidt echter geen bepaald speeltuig aan, doch beteekent de overeenstemming van meerdere speeltuigen. Wellicht is het woord afgeleid van ‘soeph’, dat ‘riet’ beteekent. Vermoedelijk was het speeltuig een soort van doedelzak, de Italiaansche sampogno. - Doch al zouden ‘kateroos’, ‘pesanteerin’ en ‘soemponja’ oorspronkelijk Grieksche woorden zijn, dan volgt hieruit geenszins, dat dit verhaal onder de Grieksche overheersching, na Alexander den Groote, geschreven is. Immers de betrekkingen van Assyrië en Babylonië met Grieksch sprekende volken zijn veel ouder. Op de Assyrische opschriften uit den tijd van Sargon, tegen het einde der achtste eeuw, komt reeds de naam voor van ‘Iavanoe’, d.i. Griekenland. Onder de vorsten, die aan Asarhaddon schatting betaalden, waren er van het eiland ‘Yatnan’, d.i. Cyprus. De Assyriërs kwamen in aanraking met de Pheniciërs, die handel dreven in Grieksche slaven. Nu waren in de oudheid de slaven de beoefenaars der schoone kunsten; het lag dus voor de hand, dat zij hunne speeltuigen met derzelver namen naar Assyrië en Babylonië medebrachten. Want de volken dezer landen waren, volgens hunne monumenten uit de zevende en zesde eeuw v.Chr., groote minnaars der muziek. Zoo vindt men o.a. een optocht met spelende muzikanten onder de afbeeldingen uit den tijd van Assurbanipal. Zeven van hen bespelen de harp, twee de dubbele fluit, één de santoer en één de trommel. Niet lang daarna regeerde Nabuchodonosor, die, naar het getuigenis der Ouden, met de schatten van Assyrië deszelfs zeden en voorliefde voor de muziek erfde. Het is derhalve niet te verwonderen, dat ten tijde van Daniël te Babylon Grieksche speeltuigen met hunne Grieksche namen konden bekend zijn.</note>.</verse>

<verse osisID="Dan.03.6"> Indien echter iemand zich niet neerwerpt en aanbidt, zal hij terzelfder stond geworpen worden in den brandenden vuuroven<note n="3880">De vuurdood was een Babylonische straf. Minstens vier dergelijke strafoefeningen komen voor op de Assyrisch-Babylonische monumenten. Zoo liet b.v. Assurbanipal zijnen tegen hem weerspannigen broeder in eenen gloeienden oven werpen; vgl. ook Jer. XXIX 22. - De vuuroven had waarschijnlijk den vorm onzer kalkovens; de vuurhaard was omgeven met een muur, waarin beneden eene deur (zie v. 93) was om het vuur te ontsteken; de veroordeelde werd boven over den muur in de vlammen geworpen. - Men kan niet veronderstellen (gelijk sommigen doen, die Nabuchodonosor hier tot een type van den vervolger Antiochus Epiphanes willen maken), dat de straf alleen om wille der Judeërs en uit haat tegen Jehova bedreigd was. Nabuchodonosor eischte deze aanbidding als eene hulde der overwonnen volken aan de goden van Babylon, die over hunne goden hadden gezegevierd. Wie deze aanbidding weigerde, was in zijn oog een oproerling en weigerde zijne heerschappij te erkennen. Van godsdienstvervolging is geen sprake, want naar 's konings begrippen was de huldiging van Bel, Merodach en Nabo geen afval van de eigen landgoden. Waarschijnlijk wist de koning niet eens, dat de aanbidders van Jehova dit volgens hunnen godsdienst niet mochten doen, want Jehova was voor hem een landgod gelijk de andere goden. Derhalve ontbreekt elke grond voor de bewering, dat dit verhaal geschreven zou zijn om de Joden onder de godsdienstvervolging van Antiochus Epiphanes te bemoedigen.</note>.</verse> 


<verse osisID="Dan.03.7"> Zoodra dan hierop alle volken den klank hoorden van bazuin, van fluit en citer, van sambuca en psalter en symphonia en van allerlei speeltuigen, vielen alle volken, stammen en talen neder en aanbaden het gouden standbeeld, hetwelk opgericht had Nabuchodonosor, de koning.</verse>

<verse osisID="Dan.03.8"> En aanstonds terzelfder tijd traden Chaldeeuwsche mannen toe en klaagden de Judeërs aan<note n="3881">De Judeërs zijn Ananias, Azarias en Misaël; zie v. 12. Om hunne waardigheid werden zij, vooral door hunne benijders, terstond opgemerkt. In het Arameesch staat letterlijk: ‘en zij verslonden de stukken (vleesch) der Judeërs’, d.i. zij belasterden hen of zochten hunnen ondergang.</note>;</verse>

<verse osisID="Dan.03.9"> en zij zeiden tot Nabuchodonosor, den koning: Koning, leef in eeuwigheid<note n="3882">Zie noot II 7.</note>!</verse>

<verse osisID="Dan.03.10"> Gij, koning, hebt een bevel uitgevaardigd, dat ieder mensch, die den klank hoort van bazuin, van fluit en citer, van sambuca en psalter en symphonia en van allerlei speeltuigen, zich nederwerpen en het gouden standbeeld aanbidden moet;</verse>

<verse osisID="Dan.03.11"> indien echter iemand niet neervalt en aanbidt, dat hij geworpen moet worden in den brandenden vuuroven.</verse>

<verse osisID="Dan.03.12"> Er zijn dan Judeesche mannen, die gij hebt aangesteld over de zaken van het gewest Babylon, Sidrach, Misach en Abdenago<note n="3883">Daniël was niet tegenwoordig. Hij toch was aan het hof, en wel als het hoofd der bestuurders (zie II 48), terwijl naar III 2 de bestuurders, en wel uit de gewesten, waren samengeroepen.</note>; die mannen hebben, koning, uw bevel versmaad; uwe goden<note n="3884">Naar de Aram. randlezing, de Septuag. en de Syrische vertaling in het enkelvoud: ‘uwen god’.</note> vereeren zij niet, en het gouden standbeeld, dat gij hebt opgericht, aanbidden zij niet.</verse>

<verse osisID="Dan.03.13"> Toen gebood Nabuchodonosor in toorn en in gramschap, dat men Sidrach, Misach en Abdenago zou aanbrengen; en aanstonds werden zij gebracht voor het aangezicht des konings.</verse>

<verse osisID="Dan.03.14"> En koning Nabuchodonosor hief aan en sprak tot hen: Is het waar<note n="3885">De nieuweren vertalen het Aram.: ‘Is het met opzet’; alleen opzettelijke weigering werd met den vuurdood gestraft. Verder heeft de Aram. tekstlezing ‘mijnen god’ in het enkelvoud.</note>, Sidrach, Misach en Abdenago, dat gij mijne goden niet vereert en het gouden standbeeld, dat ik heb opgericht, niet aanbidt?</verse>

<verse osisID="Dan.03.15"> Indien gij dan nu bereid zijt, op wat stonde ook gij den klank hoort van bazuin, van fluit, van citer, van sambuca en psalter en symphonia en van allerlei speeltuigen, werpt u neder en aanbidt het standbeeld, dat ik gemaakt heb; bijaldien gij het niet aanbidt, zult gij terzelfder stond geworpen worden in den brandenden vuuroven; en wie is de god, die u verlossen zal uit mijne hand?</verse>

<verse osisID="Dan.03.16"> Sidrach, Misach en Abdenago antwoordden en zeiden tot koning Nabuchodonosor: Wij behoeven u te dezer zake niet te antwoorden<note n="3886">M.a.w. Het is onnoodig en nutteloos met u te redetwisten over de vraag, wie de god is, die ons kan redden.</note>.</verse>

<verse osisID="Dan.03.17"> Want zie, onze God, dien wij vereeren, kan ons redden uit den brandenden vuuroven en uit uwe handen, o koning, bevrijden.</verse>

<verse osisID="Dan.03.18"> Wil Hij dit echter niet, zoo zij u kond, o koning, dat wij uwe goden niet vereeren en het gouden standbeeld, dat gij hebt opgericht, niet aanbidden.</verse>

<verse osisID="Dan.03.19"> Toen werd Nabuchodonosor vervuld van woede, en het voorkomen van zijn gelaat veranderde tegen Sidrach, Misach en Abdenago<note n="3887">Zijne gramschap toonde zich op zijn gelaat, dat zich te voren welwillend voor de Judeërs getoond had.</note>; en hij beval, dat men den oven zevenmaal sterker<note n="3888">d.i. Zoo fel mogelijk. Vgl. Lev. XXVI 18, 21, 24.</note> zou verhitten, dan men hem te verhitten placht.</verse>

<verse osisID="Dan.03.20"> En aan de sterkste mannen van zijn leger gebood hij, dat zij Sidrach, Misach en Abdenago, de voeten geboeid, zouden werpen in den brandenden vuuroven.</verse>

<verse osisID="Dan.03.21"> En aanstonds werden deze mannen geboeid en met hunne dijkleederen en hoofdhulsels en schoeisels en kleederen<note n="3889">De ware beteekenis der in den grondtekst genoemde kleedingstukken was, blijkens de vertaling der Septuagint, reeds vroeg verloren gegaan. Volgens Herodotus (I 195) droegen de Babyloniërs een linnen lijfrok, die tot de voeten reikte, en boven dezen een lijfrok van wol en als bovenkleed een kleinen witten mantel.</note> geworpen in het midden van den brandenden vuuroven.</verse>

<verse osisID="Dan.03.22"> Want het bevel des konings was dringend<note n="3890">Daarom werden zij tegen de gewoonte niet eerst ontkleed. Doch het wonder zou hierdoor des te duidelijker worden; zie v. 94.</note>; en de oven was uitermate verhit. Die mannen nu, welke Sidrach, Misach en Abdenago er in geworpen hadden, doodde de vlam des vuurs<note n="3891">Bij Theodotion staat dit bericht omtrent den dood der beulsknechten niet hier, doch in v. 46-48, waar het ook beter op zijne plaats is. Het is wellicht in den Massoretischen tekst, die v. 24-90 weglaat, hier bijgevoegd. De Vulgaat, die dezen tekst en van v. 24 af Theodotion volgt, heeft nu dit bericht andermaal in v. 48.</note>.</verse>


<verse osisID="Dan.03.23"> Deze drie mannen dan, te weten Sidrach, Misach en Abdenago, vielen geboeid in het midden van den brandenden vuuroven. 

<hi type="italic">Wat volgt heb ik in de Hebreeuwsche boekrollen niet gevonden</hi><note n="3892">Met de Hebreeuwsche boekrollen bedoelt de H. Hiëronymus den toenmaligen grondtekst, waarin v. 24-90 ontbreekt en achter v. 23 onmiddellijk volgt, wat het Grieksch en de Vulgaat in v. 91 volg. hebben. Doch duidelijk geeft dit eene leemte in het verhaal. Want in v. 23 wordt verhaald, dat de drie mannen geboeid in den brandenden vuuroven vielen. Hierop volgt dan 's konings verbazing (zie Vulg. v. 91 volg.), omdat hij vier mannen in plaats van drie, en wel ongeboeid en ongedeerd in den oven ziet wandelen, zonder dat vooraf gezegd is, dat een engel bij hen in den vuuroven was neergedaald en dat zij aldaar ongedeerd bleven en God loofden. Dit alles nu wordt aangevuld door de Septuagint en door de Grieksche vertaling van Theodotion. Na v. 90 teekent de H. Hiëronymus aan, dat hij v. 24-90 uit deze laatste vertaling heeft overgezet. Zie verder voor de echtheid en het canoniek gezag van deze deutero-canonieke verzen de inleiding. - In de Septuagint (Cod. Vatic.) staat vóór v. 24 het opschrift: ‘Gebed van Azarias en lofzang der drie’ Judeërs.</note>.</verse>

<verse osisID="Dan.03.24"> En zij wandelden in het mid- den der vlam<note n="3893">Hunne boeien waren reeds aanstonds door het vuur verteerd.</note>, God lovend en den Heer zegenend.</verse>

<verse osisID="Dan.03.25"> Azarias nu bad staande aldus, en zijnen mond openend in het midden des vuurs, sprak hij<note n="3894">Hoogstwaarschijnlijk bad Azarias in het Hebreeuwsch, zijne moedertaal, waarin hij had leeren bidden, in de heilige taal van den Pentateuch en van de Psalmen, aan welke boeken de gedachten en de uitdrukkingen ontleend zijn. Waarschijnlijk is dus het Hebreeuwsch de grondtekst van dit gebed en van den daarop volgenden lofzang. Ook zijn in v. 25, 49, 88 niet de Babylonische, maar de Hebreeuwsche namen der gezellen van Daniël genoemd. - De inhoud van het volgende gebed (v. 26-45) past goed op de omstandigheden, waarin de drie Judeërs zich bevonden. Zij hadden geweigerd hulde te brengen aan den god van Nabuchodonosor, die door de inwijding van het standbeeld de zegepraal van zijnen god over de goden der overwonnen volken wilde vieren. Naar v. 38 en den Griekschen tekst van v. 1 (zie noot 1) was Jerusalem gevallen en ook Jehova werd dus tot de overwonnen goden gerekend. De wonderbare redding nu der Judeërs bewees integendeel de almacht van Jehova, die Babylon oppermachtig gemaakt had om zijn volk te tuchtigen. Daarom prijst Azarias Gods rechtvaardigheid in de straffen, welke over zijn volk waren gekomen; hij bidt Hem, om wille van zijn verbond en om de eer van zijnen naam, zich over zijn volk te ontfermen en deszelfs trotsche overheerschers te vernederen. Overigens is dit gebed waarschijnlijk niet toen voor het eerst door Azarias opgesteld, doch werd deze nederige belijdenis van schuld en deze bede om ontferming door de vrome ballingen dikwerf herhaald. - Naar de Septuag. bad Azarias te zamen met zijne gezellen.</note>:</verse>

<verse osisID="Dan.03.26"> Gezegend zijt Gij, Heer, God onzer vaderen, en lofwaardig en heerlijk is uw naam in eeuwigheid!</verse>

<verse osisID="Dan.03.27"> Want rechtvaardig zijt Gij in alles, wat Gij gedaan hebt aan ons; en al uwe werken zijn waar, en uwe wegen zijn recht, en al uwe gerichten zijn waar<note n="3895">Gods werken zijn waar, d.i. overeenkomstig de waarheid, of zóó gelijk zij moeten zijn om aan hun doel te beantwoorden; vgl. Deut XXXII 4. Dit geldt inzonderheid van Gods wegen, d.i. zijne handelwijze tegenover zijn volk, of zijne gerichten, die waar, d.i. rechtvaardig, zijn, zooals in v. 28 verklaard wordt. Vgl. Ps. CXVIII 137, 151; CXLIV 17.</note>.</verse>

<verse osisID="Dan.03.28"> Ware gerichten<note n="3896">In het Grieksch staat de Hebr. uitdrukking: ‘gerichten der waarheid’, gelijk in het Hebr. van Ez. XVIII 8 en Zach. VII 9.</note> toch hebt Gij gehouden in alles, wat Gij gebracht hebt over ons en over de heilige stad onzer vaderen, Jerusalem<note n="3897">Uit deze woorden, vgl. met v. 38, volgt, dat Jerusalem toen verwoest was.</note>; omdat Gij in waarheid en in gerechtigheid dat alles over ons gebracht hebt om onze zonden.</verse>

<verse osisID="Dan.03.29"> Want wij hebben gezondigd en slecht gehandeld met van U af te wijken, en wij hebben misdreven in alles;</verse>

<verse osisID="Dan.03.30"> en naar uwe geboden hebben wij niet gehoord en ze niet onderhouden; en wij hebben niet gedaan, gelijk Gij ons geboden hadt, opdat het ons wel gaan zou<note n="3898">Vgl. Bar. II 5, 8, 10 12.</note>.</verse>

<verse osisID="Dan.03.31"> Alles dan, wat Gij gebracht hebt over ons, en alles wat Gij gedaan hebt aan ons, hebt Gij in ware gerechtigheid gedaan;</verse>

<verse osisID="Dan.03.32"> en Gij hebt ons overgeleverd in de handen van onze vijanden, van wetschenders en van boosdoeners en van overtreders<note n="3899">Door het Grieksche ‘apostatôn’ (eigenlijk ‘afvalligen’) vertaalt de Septuag. meermalen (vgl. Num. XIV 9; Jos. XXII 19) het Hebr. ‘marad’, waarmede hier de ‘weerspannige’ heidenen zijn aangeduid.</note>, en aan eenen koning, ongerechtig en allerboost boven de geheele aarde<note n="3900">Ondanks de gunsten, welke de Judeërs, inzonderheid Azarias met de zijnen, van Nabuchodonosor ontvangen hadden, bleef deze koning in hun oog ongerechtig en boos boven allen, om het kwaad, dat hij, meer dan wie ook, over Juda en Jerusalem gebracht had.</note>.</verse>

<verse osisID="Dan.03.33"> En thans kunnen wij den mond niet openen<note n="3901">Om te klagen, deels uit vrees voor de vijanden (vgl. Ez. XXIV 21-23), deels uit schaamte over de zonden des volks; vgl. Ez. XVI 54.</note>; schande en schimp zijn wij geworden voor uwe dienaren en voor hen, die U vereeren<note n="3902">Omdat onze schande, d.i. onze schandelijke straf, terugvalt op uwe dienaren, onze volksgenooten, die om onzentwil door de heidenen beschimpt worden. Beter naar den Codex Alexandrinus, de Septuag. en de Itala: ‘smaad en schimp is ten deel gevallen aan uwe dienaren en aan hen, die U vereeren’. Vgl. Jer. XXIII 40; XXIV 9 enz.</note>.</verse>

<verse osisID="Dan.03.34"> Geef ons, bidden wij, niet prijs voor immer, om wille van uwen naam, en vernietig uw verbond niet<note n="3903">Om wille van uwen naam, zie Is. XLVIII noot 12. Het verbond vernietigen of ijdel maken is eene Hebreeuwsche uitdrukking, welke de Grieksche tekst in Gen. XVII 14 en Lev. XXVI 44 en Deut. XXXI 16 op dezelfde wijze als hier vertaald heeft.</note>.</verse>

<verse osisID="Dan.03.35"> En onttrek uwe barmhartigheid niet aan ons, om Abraham uwen welbeminde, en om Isaäc, uwen dienstknecht, en om Israël, uwen heilige<note n="3904">Zie voor Abraham, Gods welbeminde, II Par. XX 7 en Is. XLI 8. Israël is de eernaam van den aartsvader Jacob (zie Gen. XXXII 28), de heilige geheeten om zijne toewijding aan God en zijne beproefde getrouwheid. Zie voor de in v. 36 uitgesproken belofte Gen. XV 5 en XXII 17.</note>,</verse>

<verse osisID="Dan.03.36"> aan wie Gij gezegd en beloofd hebt, dat Gij hun zaad zoudt vermenigvuldigen als de sterren des hemels en als het zand, dat ligt aan den oever der zee.</verse>

<verse osisID="Dan.03.37"> Want, Heer, wij zijn gering geworden meer dan alle volken, en wij zijn heden in verdrukking op de geheele aarde om onze zonden.</verse>

<verse osisID="Dan.03.38"> En er is te dezen tijde geen vorst noch aanvoerder noch profeet, noch brandoffer noch slachtoffer noch spijsoffer noch reukwerk, noch eene plaats om de eerstelingen te brengen voor uw aanschijn,</verse>

<verse osisID="Dan.03.39"> ten einde uwe barmhartigheid te kunnen verwerven<note n="3905">De voorspelling van Os. III 4 was in vervulling gegaan. Zie verder Thren. II 9 en vgl. Ps. LXXIII 9. Daar de tempel verwoest was, konden de offers, waardoor Gods toorn werd bevredigd, niet op wettige en plechtige wiize worden opgedragen.</note>. Doch met een vermorzeld gemoed en eenen geest van ootmoed mogen wij worden aangenomen,</verse>

<verse osisID="Dan.03.40"> als met een brandoffer van rammen en stieren en als met duizenden vette lammeren; alzoo geschiede heden onze offerande voor uw aangezicht, opdat zij U welgevallig zij; want niet te schande worden zij, die op U vertrouwen<note n="3906">In plaats van de bloedige offers, welke zij in de ballingschap aan God niet kunnen opdragen, bieden zij aan God het offer van een vermorzeld en vernederd hart (zie Ps. L 18, 19), met het vaste vertrouwen, dat de barmhartige God dit welgevallig zal aannemen.</note>.</verse>

<verse osisID="Dan.03.41"> En thans volgen wij U van ganscher harte en vreezen U en zoeken uw aangezicht<note n="3907">Door de ballingschap tot inkeer gekomen, zoeken wij door gehoorzaamheid uw aangezicht, d.i. uwe gunst te verwerven. Eene Hebreeuwsche zegswijze; zie III Reg. XIII 6; Ps. XII 1; XXVI 8, 9.</note>.</verse>

<verse osisID="Dan.03.42"> Maak ons niet te schande, maar doe met ons naar uwe goedertierenheid en volgens de menigte uwer barmhartigheid.</verse>

<verse osisID="Dan.03.43"> En verlos ons door uwe wonderwerken en geef eere aan uwen naam, o Heer<note n="3908">Verlos ons uit de ballingschap door, Septuag.: ‘volgens’, uwe wonderwerken, welke Gij gewrocht hebt bij den uittocht uit Egypte. Geef eere enz. door de betooning uwer macht voor ons en tegen uwe vijanden (v. 44).</note>!</verse>

<verse osisID="Dan.03.44"> En te schande mogen worden allen, die kwaad bewijzen aan uwe dienaren; te schande mogen zij worden door al uwe macht<note n="3909">Naar het Grieksch is de zin: onze vijanden mogen teleurgesteld worden in het vertrouwen, dat zij op hunne macht stellen.</note>, en hunne kracht worde gebroken!</verse>

<verse osisID="Dan.03.45"> En laten zij weten, dat Gij de Heer zijt, de eenige God, en heerlijk over het aardrijk!</verse>

<verse osisID="Dan.03.46"> En de dienaren des konings, die hen er in geworpen hadden, hielden niet op den oven te verhitten met steenolie en werk en pek en rijzen.</verse>

<verse osisID="Dan.03.47"> En de vlam spreidde zich boven den oven uit negen en veertig el hoog<note n="3910">Zie v. 19 ‘zevenmaal’, hier echter zevenmaal zeven, d.w.z. uitermate hoog.</note>;</verse>

<verse osisID="Dan.03.48"> en zij sloeg uit en verbrandde van de Chaldeën degenen, die zij bij den oven bereikte<note n="3911">O.a. die mannen, welke Azarias en zijne gezellen in den oven hadden geworpen; zie v. 22.</note>.</verse>

<verse osisID="Dan.03.49"> De engel des Heeren nu was bij Azarias en zijne gezellen in den oven neergedaald; en hij dreef de vlam des vuurs den oven uit,</verse>

<verse osisID="Dan.03.50"> en hij maakte het midden van den oven als woei er een wind des dauws<note n="3912">De Hebreeuwsche uitdrukking beteekent een verfrisschenden wind.</note>; en het vuur raakte hen volstrekt niet en deerde hen niet en veroorzaakte hun niet den minsten last.</verse>

<verse osisID="Dan.03.51"> Toen loofden deze drie als uit éénen mond en verheerlijkten en zegenden God in den oven, zeggende<note n="3913">Het loflied, dat zij als uit éénen mond zongen (v. 52-90), was zonder twijfel een hun bekend Hebreeuwsch lied, dat zij (zie het einde, v. 88) op hunne omstandigheden toepasten. - Eerst leven zij God, die zijne heerlijkheid openbaart in zijn uitverkoren volk en in het bestuur der gansche wereld (v. 52-56).</note>:</verse>

<verse osisID="Dan.03.52"> Gezegend zijt Gij, Heer, God onzer vaderen, en lofwaardig en heerlijk en hoogverheven in eeuwigheid; en gezegend is de heilige naam uwer heerlijkheid<note n="3914">d.i. Uw heilige en heerlijke naam, m.a.w. de openbaring uwer heiligheid en heerlijkheid aan Israël. Weder eene Hebreeuwsche uitdrukking.</note> en lofwaardig en hoogverheven in alle eeuwigheden.</verse>

<verse osisID="Dan.03.53"> Gezegend zijt Gij in den heiligen tempel uwer heerlijkheid<note n="3915">Waarschijnlijk de tempel te Jerusalem, waar God als de Koning van zijn volk eertijds boven het verzoendeksel troonde; zie Bar. II 16. Volgens anderen de tempel Gods in den hemel en zijn troon (v. 54) aldaar; vgl. Ps. X 5.</note>; en hooglofwaardig en hoogheerlijk in eeuwigheid.</verse>

<verse osisID="Dan.03.54"> Gezegend zijt Gij op den troon van uw rijk; en hooglofwaardig en hoogverheven in eeuwigheid.</verse>

<verse osisID="Dan.03.55"> Gezegend zijt Gij, die de afgronden doorziet<note n="3916">Als de alziende en alwetende God.</note> en gezeten zijt op de cherubijnen<note n="3917">Die geacht worden Gods troon in den hemel te dragen; zie Ps. XVII 11; LXXIX 2; Ez. I 5. Zoo waren zij ook voorgesteld op de ark des verbonds, waar Jehova boven de cherubijnen zetelde; zie Exod. XXV 22.</note>; en lofwaardig en hoogverheven in eeuwigheid.</verse>

<verse osisID="Dan.03.56"> Gezegend zijt Gij in het uitspansel des hemels<note n="3918">Waar Gods heerlijkheid schittert in den glans der sterren en zijne oneindigheid in de onmeetbare ruimte.</note>; en lofwaardig en heerlijk in eeuwigheid.</verse>

<verse osisID="Dan.03.57"> Zegent, alle werken des Heeren, den Heer; looft en verheft Hem hoog in eeuwigheid<note n="3919">Alle werken, d.i. alle schepselen des Heeren, welke hier verder (v. 57-87) worden genoemd en uitgenoodigd om God te zegenen, d.i. te loven en te danken. Gelijk in Ps. CXXXV en CXLVIII-CL en in Eccli. XLIII daalt de zanger van de schepselen in den hooge (engelen, hemelwater, zon, maan en sterren, v. 58-63) af tot de natuurverschijnselen in den luchthemel (regen, dauw, winden enz., v. 64-73) en lager tot de aarde en hetgeen op de aarde is, de leven- en redelooze schepselen (v. 74-81), om te eindigen met den mensch en inzonderheid met het uitverkoren Israël, met de priesters en de dienaren des Heeren, de gerechtigen en de verdrukten (v. 82-87). De leven- en redelooze schepselen zegenen God in dien zin, dat hunne schoonheid en doelmatigheid de wijsheid en de goedheid van den Schepper prediken en den mensch opwekken om God te loven. Gelijk in Ps. CXXXV wordt het tweede halfvers looft en verheft enz. telkens als refrein (gelijk in onze litanieën) herhaald.</note>.</verse>

<verse osisID="Dan.03.58"> Zegent, engelen des Heeren, den Heer; looft en verheft Hem hoog in eeuwigheid.</verse>

<verse osisID="Dan.03.59"> Zegent, hemelen<note n="3920">De hemelen, in den uitgebreidsten zin, de woonplaats der engelen en zaligen, de sterren- en wolkenhemel; in den Griekschen tekst van Theodotion gaat v. 59 aan v. 58 vooraf.</note>, den Heer; looft en verheft Hem hoog in eeuwigheid.</verse>

<verse osisID="Dan.03.60"> Zegent, alle wateren die boven de hemelen zijn, den Heer<note n="3921">Naar de opvatting der Ouden waren er wateren boven den sterrenhemel. Volgens de nieuweren zijn de wateren in den luchthemel (de wolken) bedoeld, in tegenstelling met die der aarde (zeeën en rivieren). Vgl. Gen. I 6, 7; Ps. CXLVIII 4.</note>; looft en verheft Hem hoog in eeuwigheid.</verse>

<verse osisID="Dan.03.61"> Zegent, alle heerkrachten des Heeren, den Heer<note n="3922">De heerkrachten des Heeren kunnen de heerscharen der engelen beteekenen, die Gods troon omgeven (III Reg. XXII 19), doch ook (en dit past beter in de volgorde, zie 58 ‘engelen’) het heer der gesternten, d.i. al wat aan het uitspansel schittert en aan God gehoorzaamt (vgl. Is. XL 26; Bar. III 34, 35), zooals in v. 62 en 63 verklaard wordt.</note>; looft en verheft Hem hoog in eeuwigheid.</verse> 


<verse osisID="Dan.03.62"> Zegent, zon en maan, den Heer; looft en verheft Hem hoog in eeuwigheid.</verse>

<verse osisID="Dan.03.63"> Zegent, sterren des hemels, den Heer; looft en verheft Hem hoog in eeuwigheid.</verse>

<verse osisID="Dan.03.64"> Zegent, alle regen en dauw, den Heer; looft en verheft Hem hoog in eeuwigheid.</verse>

<verse osisID="Dan.03.65"> Zegent, al de winden Gods, den Heer; looft en verheft Hem hoog in eeuwigheid.</verse>

<verse osisID="Dan.03.66"> Zegent, vuur en warmte, den Heer; looft en verheft Hem hoog in eeuwigheid.</verse>

<verse osisID="Dan.03.67"> Zegent, koude en warmte<note n="3923">d.i. Winter en zomer. De Septuag. leest beter ‘vorst en koude’; dit laatste heeft de Vulgaat in v. 69, waar echter Theodotion ‘koude en warmte’ heeft. In de vertaling van Theodotion (Cod. Vat.), in de Syrische vertaling en in de Itala ontbreken v. 67 en v. 68, en volgen de verzen der Vulgaat in deze orde 66, 71, 72, 69, 70, 73, en wordt alzoo eene herhaling van dezelfde schepselen vermeden.</note>, den Heer; looft en verheft Hem hoog in eeuwigheid.</verse>

<verse osisID="Dan.03.68"> Zegent, dauw en rijm. den Heer; looft en verheft Hem hoog in eeuwigheid.</verse>

<verse osisID="Dan.03.69"> Zegent, vorst en koude, den Heer; looft en verheft Hem hoog in eeuwigheid.</verse>

<verse osisID="Dan.03.70"> Zegent, ijs en sneeuw, den Heer; looft en verheft Hem hoog in eeuwigheid.</verse>

<verse osisID="Dan.03.71"> Zegent, nachten en dagen, den Heer; looft en verheft Hem hoog in eeuwigheid.</verse>

<verse osisID="Dan.03.72"> Zegent, licht en duisternis, den Heer; looft en verheft Hem hoog in eeuwigheid.</verse>

<verse osisID="Dan.03.73"> Zegent, bliksems en wolken, den Heer; looft en verheft Hem hoog in eeuwigheid.</verse>

<verse osisID="Dan.03.74"> Zegene de aarde den Heer; love en verheffe zij Hem hoog in eeuwigheid.</verse>

<verse osisID="Dan.03.75"> Zegent, bergen en heuvelen, den Heer; looft en verheft Hem hoog in eeuwigheid.</verse>

<verse osisID="Dan.03.76"> Zegent, alle gewassen op aarde, den Heer; looft en verheft Hem hoog in eeuwigheid.</verse>

<verse osisID="Dan.03.77"> Zegent, waterbronnen, den Heer; looft en verheft Hem hoog in eeuwigheid.</verse>

<verse osisID="Dan.03.78"> Zegent, zeeën en rivieren, den Heer; looft en verheft Hem hoog in eeuwigheid.</verse>

<verse osisID="Dan.03.79"> Zegent, zeegedrochten en al wat wemelt in het water, den Heer; looft en verheft Hem hoog in eeuwigheid.</verse>

<verse osisID="Dan.03.80"> Zegent, alle vogelen des hemels, den Heer; looft en verheft Hem hoog in eeuwigheid.</verse>

<verse osisID="Dan.03.81"> Zegent, alle wilde en tamme dieren, den Heer; looft en verheft Hem hoog in eeuwigheid.</verse>

<verse osisID="Dan.03.82"> Zegent, kinderen der menschen, den Heer; looft en verheft Hem hoog in eeuwigheid.</verse>

<verse osisID="Dan.03.83"> Zegene Israël den Heer; love en verheffe het Hem hoog in eeuwigheid.</verse>

<verse osisID="Dan.03.84"> Zegent, priesters des Heeren, den Heer; looft en verheft Hem hoog in eeuwigheid.</verse>

<verse osisID="Dan.03.85"> Zegent, dienaren des Heeren<note n="3924">Levieten en overige tempeldienaren.</note>, den Heer; looft en verheft Hem hoog in eeuwigheid.</verse>

<verse osisID="Dan.03.86"> Zegent, geesten en zielen der gerechten<note n="3925">Gij, gerechten, zegent den Heer met geest en ziel, d.i. met uwe hoogere en lagere zielsvermogens of uit al uwe krachten. Vgl. Marc. XII 30; I Thess. V 23; Hebr. IV 12.</note>, den Heer; looft en verheft Hem hoog in eeuwigheid.</verse>

<verse osisID="Dan.03.87"> Zegent, heiligen en bedrukten van harte<note n="3926">Getrouwe dienaren Gods en allen, die gekweld en vervolgd worden om de gerechtigheid.</note>, den Heer; looft en verheft Hem hoog in eeuwigheid.</verse>


<verse osisID="Dan.03.88"> Zegent, Ananias, Azarias, Misaël, den Heer; looft en verheft Hem hoog in eeuwigheid;

omdat Hij ons ontrukt heeft aan de onderwereld en gered heeft uit de hand des doods en ons verlost heeft in het midden der blakende vlam en uit het midden des vuurs ons ontrukt heeft.</verse> 


<verse osisID="Dan.03.89"> Looft den Heer, want Hij is goed, want eeuwig duurt zijne barmhartigheid.</verse>


<verse osisID="Dan.03.90"> Zegent, alle vromen, den Heer, den God der goden; prijst en looft Hem, want in alle eeuwen duurt zijne barmhartigheid. 

<hi type="italic">Tot hiertoe ontbreekt het in het Hebreeuwsch; en wat wij geschreven hebben, is uit de uitgave van Theodotion overgezet.</hi></verse>

<verse osisID="Dan.03.91"> Toen stond koning Nabuchodonosor verstomd, en hij rees haastig op en sprak tot zijne rijksgrooten: Hebben wij niet drie mannen geboeid in het midden des vuurs geworpen? En zij antwoordden den koning en zeiden: Gewis, o koning!</verse>

<verse osisID="Dan.03.92"> Hij antwoordde en zeide: Zie, ik zie vier mannen ongeboeid en wandelend in het midden des vuurs, en geen letsel is er aan hen, en de gedaante des vierden is gelijk aan een godenzoon<note n="3927">Naar Theodotion en de Septuag. hoorde de koning de drie Judeesche mannen het loflied zingen. Van de verhevenheid zijns troons, waarop hij gezeten was, zag hij neder in den vuuroven en bemerkte tot zijne verbazing vier in plaats van drie mannen ongedeerd in het midden der vlammen. - Vanwaar de vierde kwam en wie hij was, is alleen verklaarbaar in de veronderstelling, dat het deutero-canonieke deel tot den oorspronkelijken tekst behoort; zie v. 49. - Hij waant hem een godenzoon of een bovenmenschelijk wezen.</note>.</verse>

<verse osisID="Dan.03.93"> Toen naderde Nabuchodonosor tot de deur van den brandenden vuuroven en sprak: Sidrach, Misach en Abdenago, dienaren van den allerhoogsten God<note n="3928">Hiermede erkende hij den God der drie Judeërs als machtiger dan de andere goden of (Septuag.) als ‘den allerhoogsten God der goden’.</note>, treedt uit en komt! En aanstonds traden Sidrach, Misach en Abdenago te voorschijn uit het midden des vuurs.</verse>

<verse osisID="Dan.03.94"> En de satrapen en de overheden en de rechters en de machtigen des konings verzamelden zich en beschouwden die mannen, daar het vuur volstrekt geene macht had gehad op hunne lichamen en geen haar van hun hoofd verschroeid was en hunne dijkleederen<note n="3929">Het Arameesche ‘sarbalin’ is in v. 21 door ‘braccis’ vertaald. Zie noot 14 en voor de namen der waardigheidsbekleeders noot 2.</note> on- verlet waren en geen reuk van vuur over hen gegaan was.</verse>

<verse osisID="Dan.03.95"> En Nabuchodonosor riep uit en zeide: Gezegend zij hun God, te weten van Sidrach, Misach en Abdenago, die zijnen engel heeft gezonden<note n="3930">Uit den mond der Judeërs zal Nabuchodonosor vernomen hebben, dat de vierde, dien hij voor ‘een godenzoon’ hield (v. 92), een engel of gezant van God was.</note> en zijne dienaren gered heeft, die op Hem vertrouwden, en die het bevel des konings overtreden en hunne lichamen prijsgegeven hebben om niet eenigen god te dienen en te aanbidden, buiten hunnen God.</verse>

<verse osisID="Dan.03.96"> Door mij is derhalve dit bevel vastgesteld, dat alle volk, stam en taal, al wie lastertaal spreekt tegen den God van Sidrach, Misach en Abdenago, zal omkomen en zijn huis verwoest zal worden<note n="3931">Zie II 5.</note>; want er is geen andere god, die aldus redden kan.</verse>

<verse osisID="Dan.03.97"> Toen bevorderde de koning Sidrach, Misach en Abdenago in het gewest Babylon<note n="3932">Naar het Arameesch liet de koning ‘het hun welgaan’, te weten in hunne vorige waardigheid; zie II 49. Aldus keerde Gods wijsheid het kwaad ten goede en werd de God van Israël hierdoor in Babel bekend en geëerd en zijne macht geopenbaard. - Wat nog volgt (v. 98-100) behoort bij hoofdst. IV. Het is de aanhef van den brief, dien Nabuchodonosor richtte tot de aan hem onderworpen volken, naar aanleiding van hetgeen hem was wedervaren overeenkomstig de droomverklaring van Daniël. Want deze is hier weder de hoofdpersoon. Van zijne drie gezellen vernemen wij verder niets meer. Hunne namen komen voor in het Roomsch martelaarsboek op 16 December.</note>.</verse>

<verse osisID="Dan.03.98"> <hi type="italic">Nabuchodonosor</hi>, de koning, aan alle volken, natiën en talen, die wonen op de geheele aarde<note n="3933">Nabuchodonosor beschouwt zich in zijnen trots als den koning der geheele toen bekende aarde.</note>, vrede zij u in steeds rijkere mate!</verse>

<verse osisID="Dan.03.99"> Teekenen en wonderen heeft de allerhoogste God aan Mij gedaan<note n="3934">Deze wonderen, de teekenen van Gods almacht, worden in het volgende hoofdstuk verhaald. Zie verder noot 53.</note>. Het behaagde mij derhalve bekend te maken</verse>

<verse osisID="Dan.03.100"> zijne teekenen, want zij zijn groot, en zijne wonderdaden, want zij zijn machtig; en zijn rijk is een eeuwig rijk, en zijne heerschappij is van geslacht tot geslacht<note n="3935">De koning verheft de macht van den God van Israël en den eeuwigen duur van zijn Rijk, zonder echter het een en ander aan zijne goden te ontzeggen; zie IV noot 31. In zijne opschriften prijst Nabuchodonosor op eene dergelijke wijze zijne goden Marduk en Nabo. - In de Septuagint ontbreken de verzen 98-100 en wijkt de tekst der drie volgende hoofdstukken zoozeer af, dat bijna geen enkel vers met de Vulgaat overeenstemt.</note>!</verse>

</chapter>


<chapter osisID="Dan.4"> 
 

<title>Hoofdstuk IV.</title>
<p>Brief van Nabuchodonosor betreffende zijnen waanzin: de droom (v. 1-15), deszelfs verklaring door Daniël (v. 16-24), de waanzin des konings en zijne genezing (v. 25-34).</p>


<verse osisID="Dan.04.1"> Ik, Nabuchodonosor, ik was rustig in mijn huis en bloeiend in mijn paleis<note n="3936">De hier verhaalde gebeurtenis had waarschijnlijk plaats op het laatst (naar de Septuagint in het achttiende jaar) der regeering van Nabuchodonosor. Want de koning genoot vrede en voorspoed (v. 1) en had zijne groote bouwwerken in Babylon voleindigd (v. 26 volg.). Hiermede nu was hij, naar het getuigenis zijner opschriften, begonnen na het einde zijner krijgstochten. - Na den aanhef in III 98-100, waarin de koning het doel van zijn schrijven heeft uitgedrukt, volgt in v. 1-15 het verhaal van zijnen droom. Bloeiend of in voorspoed en welvaart, Aram. ‘groenend’, eene zinspeling op den boom van v. 8, 9. De rust en welvaart, welke de koning na al zijne overwinningen genoot, maakte hem hoogmoedig (v. 27); zijn hoogmoed was de oorzaak zijner diepe vernedering (v. 28-30), welke hem door God in eenen droom was aangekondigd.</note>.</verse>

<verse osisID="Dan.04.2"> Ik zag eenen droom, die mij verschrikte; en mijne gedachten op mijn leger en de gezichten van mijn hoofd<note n="3937">Zie II noot 29. De ongewone schrik en de ontsteltenis deden hem vermoeden, dat het geen gewone droom was, doch eene goddelijke openbaring.</note> ontstelden mij.</verse>

<verse osisID="Dan.04.3"> En van mij ging een bevel uit, dat men al de wijzen van Babylon voor mijn aangezicht zou brengen en dat zij mij de verklaring van den droom zouden doen kennen.</verse>

<verse osisID="Dan.04.4"> Toen kwamen de waarzeggers, de magiërs, de Chaldeën en de wichelaars<note n="3938">Zie II noot 4 en 27.</note>; en ik verhaalde den droom in hun bijzijn; en de verklaring daarvan deden zij mij niet kennen,</verse>

<verse osisID="Dan.04.5"> totdat een ambtgenoot<note n="3939">Een ambtgenoot der ‘wijzen’. Naar de Arameesche tekstlezing: ‘totdat eindelijk’, naar de randlezing en eenige Grieksche handschriften: ‘totdat een ander’. In plaats van het Gr. ‘heteros’ las de H. Hiëronymus ‘hetairos’, dat collega, ambtgenoot, beteekent. - Hoewel de koning Daniël's wijsheid reeds ondervonden had, riep hij hem eerst nu en niet van het begin af met de overige ‘wijzen’; zie de waarschijnlijke reden II noot 15.</note> voor mijn aangezicht optrad, Daniël, naar den naam van mijnen god Baltassar geheeten, die den geest der heilige goden in zich heeft<note n="3940">Eerst wordt de profeet met zijn Hebreeuwschen naam Daniël genoemd, waarschijnlijk omdat de brief des konings o.a. tot de Hebreeuwsche onderdanen (zie III 98) gericht was. Zie voor den naam Baltassar I noot 10. De god of de godheid (het Arameesche ‘ela’ beteekent beide), waarnaar hij genaamd was, is waarschijnlijk de godin Belit. - Bij ondervinding wist de koning, dat Daniël door goddelijke ingeving droomen kon verklaren of, gelijk hij zich naar zijne heidensche begrippen uitdrukte, den geest der heilige goden (naar Theodotion, Theodoretus en den H. Chrysostomus: ‘den heiligen geest Gods’) in zich had.</note>; en ik zeide voor hem den droom.</verse>

<verse osisID="Dan.04.6"> Baltassar, overste der waarzeggers<note n="3941">Aram.: ‘der schriftgeleerden’ of wijzen; zie II 48.</note>, daar ik weet, dat gij den geest der heilige goden in u hebt, en geene verborgenheid boven uwe macht is, wil mijne droomgezichten, die ik gezien heb, en hunne beteekenis verklaren<note n="3942">En met verklarenden zin, te weten hunne beteekenis; want de koning vraagt nu niet, gelijk II 5, 6, het droomgezicht zelf; zie v. 7-15.</note>.</verse>

<verse osisID="Dan.04.7"> Dit was het gezicht van mijn hoofd op mijn leger: Ik zag, en zie, er stond een boom in het midden der aarde, en zijne hoogte was uitermate groot.</verse>

<verse osisID="Dan.04.8"> Groot was de boom en sterk, en zijne hoogte reikte tot aan den hemel: hij was zichtbaar tot aan de grenzen der geheele aarde<note n="3943">De boom (vgl. Ez. XVII 22-24; XIX 10; XXXI 3-18) en zijne plaats in het midden der aarde, zijne buitengewone hoogte en sterkte zijn zinnebeelden van den koning en van zijne macht, welke de gansche aarde (zie II 98) beheerschte.</note>.</verse>

<verse osisID="Dan.04.9"> Zijn loof was zeer schoon en zijne vrucht overvloedig; en daaraan was spijs voor allen; onder hem woonden tamme en wilde dieren<note n="3944">Aram.: ‘onder hem vonden schaduw de dieren des velds’, zinnebeelden der onder zijnen schepter in welvaart levende volken.</note>, en in zijne takken verwijlden de vogelen des hemels, en van hem voedde zich alle vleesch.</verse>

<verse osisID="Dan.04.10"> Ik zag in het gezicht van mijn hoofd op mijn leger, en zie, een wachter en heilige<note n="3945">d.i. Een heilige wachter of een engel, die voor Gods troon waakt ter volbrenging zijner bevelen en de wacht houdt over rijken en menschen; zie X 13. Nabuchodonosor had dezen naam (zie v. 14) uit den mond van den engel zelven vernomen.</note> steeg af uit den hemel.</verse>

<verse osisID="Dan.04.11"> Hij riep luide en sprak aldus: Houwt den boom om en hakt zijne takken af, schudt af zijn loof en verstrooit zijne vruchten; dat de dieren, die onder hem zijn, en de vogelen uit zijne takken vluchten!</verse> 


<verse osisID="Dan.04.12"> Doch laat zijnen wortelstok in de aarde<note n="3946">Opdat uit den worteltronk nog eene loot opschiete. Het beteekent, dat Nabuchodonosor in zijn rijk zal hersteld worden; zie v. 23. In hetgeen hier volgt gaat de beeldspraak tot de beteekende zaak over.</note>; en hij worde gebonden met een ijzeren en koperen keten in het groen, dat zich daarbuiten bevindt, en met den dauw des hemels worde hij bevochtigd, en met de dieren hebbe hij zijn deel aan het kruid der aarde<note n="3947">Dit alles en wat verder nog volgt betreft rechtstreeks den koning zelven. Veelal meent men, dat Nabuchodonosor als een gevaarlijke krankzinnige metterdaad nu en dan geboeid werd, hoewel dit in v. 30 niet uitdrukkelijk vermeld wordt. Misschien moet het overdrachtelijk (vgl. Job. XXXVI 8; Ps. CXV 16; Sap. XVII 17) verstaan worden van zijnen waanzin, die hem als met een keten vastboeide en dwong om zich als een dier te voeden en te gedragen. Het kruid der aarde, d.i. kruiden en planten (zie Gen. I 29; III 18), zal zijn voedsel zijn.</note>.</verse>

<verse osisID="Dan.04.13"> Zijn hart worde van het menschelijke ontdaan, en een dierenhart worde hem gegeven; en zeven tijden zullen over hem voorbijgaan<note n="3948">Beroofd van het gebruik der rede, zal hij zich als een dier gedragen en het voedsel der dieren zoeken. Zeven tijden is niet noodzakelijk hetzelfde als zeven jaren. Zeven beteekent meermalen eene onbepaalde, groote hoeveelheid (zie III noot 13); en de duur der tijden wordt niet bepaald. Waarschijnlijk wordt een lange tijd aangeduid, welks duur in Gods raad is vastgesteld. In v. 22 wordt te kennen gegeven, dat de duur der straf zal afhangen van de gezindheid des konings; vgl. v. 31.</note>.</verse>

<verse osisID="Dan.04.14"> Naar de uitspraak der wachters is het besluit, en het is het woord der heiligen en hun gebed<note n="3949">Ook deze woorden nog sprak de engel van v. 10 tot den koning in den droom. Zij beteekenen, dat het besluit, d.i. het vonnis des Heeren (v. 11-13), in den raad van Gods engelen is bekrachtigd en dat het woord, hetwelk zij in naam van God over den koning hebben uitgesproken, de verhooring is van hun gebed.</note>, totdat de levenden erkennen, dat de Allerhoogste heerschappij voert over het koninkrijk der menschen en Hij dit geven kan aan wien Hij wil en Hij den geringsten mensch daarover kan aanstellen<note n="3950">De straf zal duren, totdat de levenden erkennen enz. Naar het Grieksch is dit het door God beoogde doel: ‘opdat’ de levenden erkennen enz, m.a.w. opdat God als de opperste Koning door allen erkend worde. Dit nu geschiedde door dezen open brief des konings aan zijne onderdanen, waarin hij na zijne genezing Gods oppermacht verheerlijkte. Zie v. 22 en 31.</note>.</verse>

<verse osisID="Dan.04.15"> Dezen droom heb ik gezien, ik, Nabuchodonosor, de koning; gij nu, Baltassar, zeg spoedig<note n="3951">Spoedig staat niet in den grondtekst noch in Theodotion's vertaling. Zie verder v. 4 en 5.</note> de uitleg- ging; want al de wijzen van mijn rijk zijn niet in staat mij de oplossing te geven; maar gij, gij kunt het, omdat de geest der heilige goden in u is.</verse>

<verse osisID="Dan.04.16"> Toen begon Daniël, wiens naam Baltassar is, stilzwijgend bij zich zelven na te denken, ongeveer een uur lang; en zijne gedachten ontstelden hem<note n="3952">Om de schrikkelijke straf, welke hij den koning moest aankondigen.</note>. De koning echter antwoordde<note n="3953">Van hier af tot v. 30 spreekt Daniël van en tot den koning in den 3en en 2en persoon. Waarschijnlijk zijn het niet meer de woorden van 's konings brief, doch van Daniël zelven, die breedvoeriger en nauwkeuriger, dan de koning in zijnen brief deed, de beteekenis van den droom en de diepe vernedering des konings wilde verhalen. Zie v. 25 volg.</note> en zeide: Baltassar, laat de droom en zijne uitlegging u niet ontstellen. Baltassar antwoordde en zeide: Mijn heer, de droom zij voor degenen, die u haten, en zijne uitlegging zij voor uwe vijanden<note n="3954">De zin is: Wat de droom beteekent moge niet u, doch uwe vijanden treffen.</note>!</verse>

<verse osisID="Dan.04.17"> Wat den boom betreft, dien gij gezien hebt, hoog en sterk, welks hoogte reikt tot aan den hemel en die zichtbaar is over de geheele aarde,</verse>

<verse osisID="Dan.04.18"> welks takken allerschoonst zijn, en welks vrucht overvloedig is en waaraan spijs is voor allen, waar onder de dieren des velds wonen en in welks takken de vogelen des hemels verwijlen:</verse>

<verse osisID="Dan.04.19"> Gij zijt het, koning, die groot geworden zijt en machtig; en uwe grootheid is aangewassen en reikt tot aan den hemel, en uwe macht tot aan de grenzen der geheele aarde<note n="3955">Een hyperbolische uitdrukking; vgl. II 38; III 98. Zie verder v. 8 en 9, en voor de volg. verzen vgl. v. 11-13.</note>.</verse>

<verse osisID="Dan.04.20"> Dat echter de koning eenen wachter en heilige uit den hemel zag afdalen, die zeide: Houwt den boom om en vernielt hem; maar laat zijnen wortelstok in de aarde, en hij worde geboeid met ijzer en koper in het groen daarbuiten, en met den dauw des hemels worde hij bevochtigd, en met de dieren zij zijn voedsel, totdat er zeven tijden over hem voorbijgaan;</verse> 


<verse osisID="Dan.04.21"> dit is de uitlegging van het besluit des Allerhoogsten, dat gekomen is over mijnen heer, den koning:</verse>

<verse osisID="Dan.04.22"> men zal u verstooten uit de menschen, en bij de dieren en wilde beesten zal uw verblijf zijn, en hooi<note n="3956">Aram.: ‘groen’, d.i. groenvoeder; zie noot 12 aan het einde.</note> zult gij eten als een rund, en met den dauw des hemels zult gij bevochtigd worden; ook zullen zeven tijden over u voorbijgaan, totdat gij weet, dat de Allerhoogste heerschappij voert over het koninkrijk der menschen en Hij het geeft aan wien Hij wil.</verse>

<verse osisID="Dan.04.23"> Dat hij echter beval zijnen worstelstok, te weten van den boom, te laten staan: uw koninkrijk zal aan u blijven, nadat gij erkend zult hebben, dat er eene macht is in den hemel.</verse>

<verse osisID="Dan.04.24"> Daarom, o koning, mijn raad zij u welgevallig, en koop uwe zonden af door aalmoezen en uwe ongerechtigheden door milddadigheid jegens de armen; misschien zal Hij uwe misdrijven vergeven<note n="3957">Velen vertalen: ‘koop uwe zonden af door gerechtigheid’, d.i. door een rechtvaardig bestuur; hierbij voege de koning werken van barmhartigheid. Twee deugden, welke in een Oostersch despoot gemeenlijk ontbraken. Door hare beoefening kon de koning van Gods genade kwijtschelding der straf bekomen; naar het Aram. zal hij op die voorwaarde bestendig voorspoed en geluk genieten.</note>.</verse>

<verse osisID="Dan.04.25"> Dit alles is gekomen over Nabuchodonosor, den koning.</verse>

<verse osisID="Dan.04.26"> Na verloop van twaalf maanden wandelde hij op het paleis van Babylon<note n="3958">Op de terrassen of platte daken van zijn koninklijk paleis.</note>.</verse>

<verse osisID="Dan.04.27"> En de koning hief aan en zeide: Is dit niet het groote Babylon, dat ik gebouwd heb tot den zetel des koninkrijks in de kracht mijner sterkte en tot luister mijner heerlijkheid<note n="3959">Van Nabuchodonosor's grootsche bouwwerken en prachtige tempels, waardoor hij de stad Babylon als vernieuwde, gewagen zoowel de oude geschiedschrijvers als de opschriften zijner regeering. In zijnen hoogmoed schreef hij zijne grootheid toe aan zijn eigen kracht; door zijne vele overwinningen had hij zich onmetelijke schatten verworven. Bij al dien luister zocht en beoogde hij zijn eigen verheerlijking; vgl. Is. X 13, 14. Maar de straf volgde onmiddellijk.</note>?</verse>

<verse osisID="Dan.04.28"> En toen het woord nog in den mond des konings was, viel er eene stem uit den hemel<note n="3960">De stem van den hemelschen wachter (v. 10) viel (vgl. Is. IX 8), d.i. kwam plotseling en onheilspellend neder.</note>: U wordt gezegd, koning Nabuchodonosor: Uw koninkrijk zal u ontgaan;</verse>

<verse osisID="Dan.04.29"> en uit de menschen zal men u verstooten, en bij de dieren en wilde beesten zal uw verblijf zijn; hooi<note n="3961">Zie noot 21, ook voor v. 30.</note> zult gij eten als een rund, en zeven tijden zullen over u voorbijgaan, totdat gij weet, dat de Allerhoogste heerschappij voert over het koninkrijk der menschen en Hij het geeft aan wien Hij wil.</verse>

<verse osisID="Dan.04.30"> Terzelfder stond ging het woord aan Nabuchodonosor in vervulling; en uit de menschen werd hij verworpen, en hooi at hij als een rund, en met den dauw des hemels werd zijn lichaam bevochtigd, totdat zijne haren op de wijze der arenden groeiden en zijne nagels als vogelklauwen<note n="3962">God strafte Nabuchodonosor met de zoogenaamde insania zoanthropica, eene krankzinnigheid (zie v. 31 ‘mijn verstand’ enz.), waarbij de lijder zich in een of ander dier (hier in een rund v. 29) veranderd waant en zich als zoodanig gedraagt. Dergelijke krankzinnigheid komt nog heden nu en dan voor, inzonderheid bij dezulken, die door een aan dolheid lijdend dier zijn gebeten. Gedurende zijnen waanzin was de koning onbekwaam om te regeeren en was hij uit de samenleving gebannen. De waanzinnigheid gaf hem een verwilderd en dierlijk voorkomen, hetwelk zich vooral vertoonde in de lange haren op de wijze der arenden, d.i. als arendsvederen, naar Theodotion ‘als leeuwenmanen’, en in de lange nagels, welke, als zij ongemeen lang worden, zich ombuigen als vogelklauwen. Dergelijke krankzinnigen verslinden niet zelden ook dierlijk voedsel; zoo leefde ook Nabuchodonosor als een rund van groenvoeder, zie noot 12. - In de opschriften en bij oude geschiedschrijvers vinden wij omtrent de krankzinnigheid des konings geene rechtstreeksche berichten, wat wel verklaarbaar is. De opschriften plegen alleen zulke feiten te vermelden, welke tot verheerlijking der koningen strekten; bovendien bevatten de opschriften van Nabuchodonosor weinig over zijne levensgeschiedenis; zij spreken bijna uitsluitend, evenals de oude geschiedschrijvers, van zijne krijgstochten en bouwwerken. Opmerkelijk is echter het door Eusebius (praep. Evang. IX 41, 6) bewaarde bericht van Abydenus. Deze verhaalt, dat Nabuchodonosor, na het einde zijner krijgstochten op zijn paleis staande, met den geest der profetie werd vervuld en voorspelde, dat Babylon zou overwonnen worden door het muildier Perzië (vgl. V 21); hierbij voegde Nabuchodonosor den wensch, dat het muildier in de woestijn, verre van de menschen en in het midden der dieren, zou gejaagd worden om aldaar in rotskloven en ravijnen rond te zwerven. Daarna, zegt Abydenus, verdween Nabuchodonosor eensklaps uit de oogen der menschen. Niet onduidelijk wijst deze legende op hetgeen aan Nabuchodonosor zelven was overkomen. - Evenals, naar het verhaal van Berosus, bij den dood van Nabopalassar de Chaldeeuwsche wijzen het rijk bestuurden tot de aankomst van den toen afwezigen Nabuchodonosor, zoo zal ook gedurende den waanzin van dezen koning geschied zijn. Vermoedelijk is toen de vader van den lateren Chaldeeuwschen koning Neriglissor als de opperste der magiërs de plaatsvervanger des konings geweest. Althans in de opschriften noemt Neriglissor zijnen vader Belzikir-uskum koning, hoewel voor hem op de lijst der Chaldeeuwsche koningen geene plaats is. Vgl. Jer. XXXIX 3, 13, alwaar Nergal-sur-ussur, vermoedelijk dezelfde als Neriglissor, ‘rabmag’, d.i. (waarschijnlijk) overste der wijzen, wordt geheeten; wellicht was deze zijnen vader in die waardigheid opgevolgd, alvorens den troon te bestijgen.</note>.</verse> 


<verse osisID="Dan.04.31"> Na het einde dan der dagen sloeg ik, Nabuchodonosor, mijne oogen op naar den hemel; en mijn verstand werd mij teruggegeven<note n="3963">Van hier af tot v. 34 spreekt weder de koning tot zijne onderdanen. Na het einde der door God bepaalde dagen; zie v. 13. De zin kan zijn: ik sloeg (smeekend en mij vernederend) mijne oogen ten hemel, nadat mijn verstand mij was teruggegeven. Doch ook te voren kon hij zich in heldere oogenblikken zijnen toestand bewust zijn geweest en, over de oorzaak daarvan nadenkend, tot inkeer zijn gekomen.</note>; en ik zegende den Allerhoogste en prees en verheerlijkte den eeuwig levende; omdat zijne macht is een altijddurende macht en zijne heerschappij is van geslacht tot geslacht<note n="3964">Zie III noot 60.</note>.</verse>

<verse osisID="Dan.04.32"> En al de bewoners der aarde worden bij Hem als niets gerekend; want Hij doet naar zijnen wil zoowel met de heerkrachten des hemels als met de bewoners der aarde; en niemand is er, die weerstaat aan zijne hand<note n="3965">Arameesch: ‘niemand, die Hem op de hand kan slaan’, d.i. Hem in zijne plannen kan verhinderen. - Met dergelijke lofprijzingen verheft Nabuchodonosor ook in zijne opschriften zijne goden Marduk en Nabo. Daar sommige uitdrukkingen van dezen brief aan de H. Geschriften van Israël schijnen ontleend (vgl. III 100 en IV 31 met Ps. CXLIV 13; vooral IV 32 met Is. XL 17 en XLIII 13), meenen sommigen, dat Daniël zelf hem heeft opgesteld. Doch andere uitdrukkingen, als IV 5, 6, veronderstellen eerder een heidenschen schrijver. Wellicht heeft deze den profeet Daniël geraadpleegd om in gepaste bewoordingen over Israël's God te kunnen spreken.</note> en tot Hem zegt: Waarom hebt Gij het gedaan?</verse>

<verse osisID="Dan.04.33"> Terzelfder tijd keerde mijn verstand tot mij terug, en ik kwam weder tot de eer en den luister van mijn koninkrijk, en mijne gedaante keerde tot mij terug<note n="3966">Aram.: ‘en tot eer van mijn koninkrijk keerde mijne heerlijkheid en mijn luister tot mij terug’. Niet de uiterlijke gedaante van een mensch, maar den luister van zijne koninklijke waardigheid had hij verloren.</note>; en mijne rijksgrooten en mijne landvoogden zochten mij weder, en ik werd in mijn koninkrijk hersteld; en grootere heerlijkheid werd mij toegevoegd.</verse>

<verse osisID="Dan.04.34"> Nu derhalve loof en verhef en verheerlijk ik, Nabuchodonosor, den Koning des hemels; want al zijne werken zijn waar en zijne wegen gerechtig, en hen, die in hoogmoed wandelen, kan Hij vernederen<note n="3967">Hiermede keert het koninklijk schrijven tot zijnen aanhef terug; zie III 98-100. Vgl. verder III 27.</note>.</verse>

</chapter>


<chapter osisID="Dan.5">
 

<title>Hoofdstuk V.</title>
<p>Baltassar en Daniël: het gastmaal en het geheimzinnige schrift (v. 1-12); verklaring en vervulling van deszelfs beteekenis (v. 13-31).</p>


<verse osisID="Dan.05.1"> Koning Baltassar<note n="3968">Koning Baltassar, Aram.: ‘Beelsja'tztzar’, was tot vóór eenige jaren alleen uit de Profetie van Daniël bekend. Bij de oude geschiedschrijvers komt onder de opvolgers van Nabuchodonosor geen koning onder dezen naam voor. Volgens hen regeerden over Chaldea na Nabuchodonosor (605-562) zijn zoon Evilmerodach; deze werd na twee jaren gedood en opgevolgd door Neriglissor, die met eene dochter van Nabuchodonosor gehuwd was. Op Neriglissor volgde na drie jaren zijn zoon Laborosoarchos, die, een onbedreven knaap, na negen maanden gedood werd door Nabonidus, een Babyloniër, den zoon van een ‘rabmag’; vgl. IV noot 27 aan het einde. Hij was de laatste Chaldeeuwsche koning van Babylon en regeerde van 556 tot 539. Waarschijnlijk was hij gehuwd met eene dochter van Nabuchodonosor (zie noot 4). Op zijnen te Mugheïr gevonden cylinder nu spreekt Nabonidus van zijnen eerstgeboren zoon Bel-sjar-ussur. Deze is genoegzaam zeker de hier door Daniël genoemde ‘Beelsja'tztzar’ of Baltassar. Koning was hij althans in dien zin, dat hij, blijkens den titel, dien Nabonidus in zijne opschriften hem geeft, een werkzaam aandeel had aan de regeering. Hij stond aan het hoofd van het leger, werd door het volk en het leger bemind en als kroonprins erkend. Dit kan men opmaken uit de ‘annalen van Nabonidus en Cyrus’. Terwijl deze laatste, na in 550 Astyages, den koning der Meden, te hebben overwonnen, het Babylonische rijk bedreigde, stond ‘de zoon des konings’ (in het Babylonisch ‘habalsarru’, waarschijnlijk de kroonprins) van het zevende jaar der regeering van Nabonidus aan het hoofd des legers in Akkad en was hij door de rijksgrooten omgeven. Nabonidus zelf bleef werkeloos binnen Tema (waarschijnlijk in de nabijheid van Babylon) en verzuimde zelfs de gebruikelijke plechtige omgangen met de goden Bel en Nabo, waardoor hij het volk en het leger meer en meer van zich vervreemdde. Hetzelfde lezen wij in de genoemde ‘annalen’ in het negende jaar van Nabonidus, in welk jaar (547/6) Cyrus met zijn leger over den Tigris trok om eerst Croesus van Lydië, den bondgenoot van Nabonidus, te verslaan. Ook toen en in het tiende en elfde jaar bleef Nabonidus te Tema en was Bel-sjar-ussur bij het Chaldeeuwsche leger. Voor de volgende jaren bevat het geschonden leemtafeltje geene berichten, doch des te meer voor het laatste, het zeventiende jaar van Nabonidus. Toen eerst schijnt Nabonidus door de van alle zijden dreigende gevaren uit zijne rust opgeschrikt te zijn. Hij hield de plechtige omgangen, bezocht de tempels van Babylon's goden enz. Want de volken aan de kusten der Middellandsche Zee kwamen in opstand, Cyrus leverde slag aan het leger van Akkad. De lieden van Akkad kwamen in opstand, het leger van Cyrus nam Sippara zonder slag of stoot in. Nabonidus ging op de vlucht, maar werd twee dagen later door Gubaru, die aan het hoofd stond van het leger van Cyrus (volgens Xenophon te Borsippa) gevangen genomen. In dit jaar was ‘de zoon des konings’ niet meer bij het leger in Akkad. Naar het verhaal van Dan. V 1 was Baltassar toen te Babylon. Waarschijnlijk had hij zich in den sterken stadsburg verschanst, toen Gubaru de stad Babylon zonder belegering (in Juli 539) was binnengetrokken. Aldaar vierde men in den laatsten nacht het feest, dat hier verder verhaald wordt. - Daniël kon derhalve met recht Baltassar koning noemen, op dezelfde wijze als Jer. XLVI 2 Nabuchodonosor tijdens het leven van zijn vader den titel van koning draagt. Mogelijk werd hij door het leger van Akkad, dat tegen Nabonidus in opstand was gekomen, werkelijk tot koning uitgeroepen of heeft hij zijnen vader als koning opgevolgd, toen deze door Gubaru was gevangen genomen.</note> hield een groot gastmaal voor zijne duizend rijksgrooten<note n="3969">Naar Xenophon (Cyrop. VII 15) en Herodotus (I 191) vierde men in Babylon feest, toen de vesting of de stadsburg bij verrassing door het leger van Cyrus werd ingenomen. Vgl. Is. XXI 5. Duizend, een bepaald voor een onbepaald getal, geeft te kennen, dat eene overgroote menigte volks was genoodigd. Vgl. Esth. I 5. Naar Ctesias (bij Athen. Deipnos 4, 146) spijsde de koning van Perzië dagelijks vijftien duizend lieden van zijne tafel; naar Curtius noodigde Alexander tien duizend gasten aan zijn gastmaal.</note>; en ieder dronk naar zijnen leeftijd<note n="3970">Aram.: ‘voor het aangezicht der duizenden dronk hij wijn’. Naar Oostersch gebruik was de koning op eene verhevenheid aan eene afzonderlijke tafel gezeten en zaten de gasten vóór hem.</note>.</verse>

<verse osisID="Dan.05.2"> Hij beval dan, reeds dronken zijnde, dat men de gouden en zilveren vaten zou halen, welke zijn vader Nabuchodonosor had medegebracht uit den tempel te Jerusalem, opdat daaruit zouden drinken de koning en zijne rijksgrooten en zijne gemalinnen en bijvrouwen<note n="3971">Volgens Xenophon (Cyrop. VII 5, 15 volg.) verspilde de koning van Babel, die bij de verovering der stad gedood werd, in losbandigheid en goddeloosheid zijne jeugd. Zóó was ook hier het gedrag van Baltassar. In plaats van reeds dronken zijnde heeft het Aram.: ‘bij den smaak van den wijn’. Zie voor de wegvoering der tempelvaten I 2. - Nachuchodonosor heet hier in oneigenlijken zin de vader van Baltassar. In de Semietische talen heeft het woord vader eene ruime beteekenis en duidt niet alleen voorzaten, doch ook voorgangers op den troon aan. Zoo heet b.v. koning Jehu van Israël in de annalen van Salmanasar ‘de zoon van Omri’ of ‘Amri’, hoewel hij niet tot het geslacht van Amri behoorde, doch alleen verre opvolger was. De Babylonische koning Merodach, naar Is. XXXIX 1 ‘de zoon van Baladan’, heet in de annalen van Sargon ‘de zoon van Jakin’, omdat hij op diens troon was gezeten. Om dezelfde reden kan Nabuchodonosor de vader van Baltassar heeten. Waarschijnlijk was bovendien de moeder van Baltassar eene dochter van Nabuchodonosor en had Nabonidus, die zelf een indringer was, haar gehuwd om zich, naar het gebruik dier tijden, het recht op den troon te verzekeren. Naar luid van het opschrift van Behistun kwam onder Darius Hystaspis Babylonië tweemaal in opstand, onder aanvoering telkens van een bedrieger, die naar den troon stond onder de leuze: ‘ik ben Nabuchodonosor, de zoon van Nabonidus’. Bijgevolg heeft deze laatste koning een zoon gehad met name Nabuchodonosor en mag men hieruit met waarschijnlijkheid besluiten, dat hij zich met dien beroemden koning had vermaagschapt. - Overeenkomstig de Babylonische zeden waren de gemalinnen en bijvrouwen met den koning en zijne rijksgrooten aan denzelfden feestdisch gezeten. Dit was in strijd met de Perzische, Grieksche en Romeinsche gebruiken (vgl. Esth. I 10, 11; Flav. Jos. Antiq. XI 6, 1; Corn. Nepos Prooem. § 6; Herod. V 18); niet echter met de gebruiken der Babyloniërs (Cyrop. V 2, 28; Herod. I 191; Curt. V 1, 38).</note>.</verse>

<verse osisID="Dan.05.3"> Toen haalde men de gouden en zilveren vaten, welke men had medegebracht uit den tempel te Jerusalem; en daaruit dronken de koning en zijne rijksgrooten, zijne gemalinnen en bijvrouwen.</verse>

<verse osisID="Dan.05.4"> Zij dronken wijn en loofden hunne gouden en zilveren, koperen, ijzeren en houten en steenen goden<note n="3972">Zij dronken wijn uit de tempelvaten des Heeren en loofden daarbij hunne goden, die, naar hunne opvatting, den God van Israël hadden overwonnen. Zie I noot 2.</note>.</verse>

<verse osisID="Dan.05.5"> Terzelfder stond verschenen vingeren, als van eene menschenhand, die schreef tegenover den luchter op het vlak van den muur der koninklijke zaal<note n="3973">Naar den grondtekst schreven de vingeren der hand tegenover den luchter, waarschijnlijk den hoofdluchter van 's konings tafel, ‘op de kalk van den muur’, en dus op eene duidelijk zichtbare plaats. - Uit de opgravingen blijkt, dat de muren der binnenkamers in de Babylonische paleizen soms met kalk bestreken waren.</note>; en de koning zag de geledingen der hand, die schreef.</verse>

<verse osisID="Dan.05.6"> Toen veranderde het gelaat des konings, en zijne gedachten ontstelden hem; en de geledingen zijner lendenen werden ontbonden, en zijne knieën schokten tegen elkander.</verse>

<verse osisID="Dan.05.7"> De koning riep dan luidkeels, dat men de magiërs, de Chaldeën en de wichelaars<note n="3974">Zie II noot 4 en 27.</note> zou ontbieden. En de koning hief aan en zeide tot de wijzen van Babylon: Al wie dit schrift leest en mij zijne beteekenis bekend maakt, zal in purper gekleed worden en een gouden keten om zijnen hals hebben<note n="3975">Een purperen kleed en een gouden keten waren de hoogste onderscheiding zoowel in het oude Egypte (Gen. XLI 42) als later bij de Perzen (Esth. VI 8).</note> en de derde in mijn rijk zijn<note n="3976">Aram.: ‘en als de derde zal hij in mijn rijk heerschen’. In Gen. XLI 40 (vgl. I Reg. XXIII 17; II Par. XXVIII 7; Esth. X 3) belooft Pharao ‘de tweede’ plaats in zijn rijk. Daar echter Baltassar zelf de tweede was, dewijl zijn vader Nabonidus nog leefde, kon hij niet meer beloven.</note>.</verse>

<verse osisID="Dan.05.8"> Toen traden al de wijzen des konings toe, en zij konden noch het schrift lezen noch de uitlegging geven aan den koning<note n="3977">Het wonderbare schrift was volgens sommigen met onbekende teekenen geschreven; althans konden zij daaruit geen verstaanbare woorden vormen en nog minder eenen zin aan die letters vastknoopen.</note>.</verse>

<verse osisID="Dan.05.9"> Daarom was koning Baltassar zeer ontsteld, en zijn gelaat veran- derde; en ook zijne rijksgrooten waren ontsteld.</verse>

<verse osisID="Dan.05.10"> De koningin nu kwam, om hetgeen den koning en zijnen rijksgrooten overkomen was, het huis des gastmaals binnen<note n="3978">Naar het Aram. kwam zij in de feestzaal ‘wegens de woorden des konings en der rijksgrooten’, welke het geheele hof in opschudding brachten.</note>; en het woord nemende, sprak zij: Koning, leef in eeuwigheid! Laat uwe gedachten u niet ontstellen en uw gelaat niet veranderen!</verse>

<verse osisID="Dan.05.11"> Er is een man in uw rijk, die den geest der heilige goden in zich heeft<note n="3979">Zie IV 5, 6.</note>; en in de dagen van uwen vader werden kennis en wijsheid in hem bevonden; want ook koning Nabuchodonosor, uw vader, maakte hem tot overste der magiërs, der bezweerders, der Chaldeën en der wichelaars, ja, uw vader, o koning!</verse>

<verse osisID="Dan.05.12"> Omdat een voortreffelijke geest en wijsheid en verstand en het verklaren van droomen en het openbaren van verborgenheden en het ontwarren van ingewikkelde zaken in hem bevonden werden, te weten in Daniël, aan wien de koning den naam Baltassar heeft gegeven; laat nu daarom Daniël roepen, en hij zal de uitlegging geven<note n="3980">Ofschoon Daniël onder koning Baltassar nog dezelfde waardigheid aan het hof bekleedde, welke hij van Nabuchodonosor had ontvangen (vgl. II 48 met VIII 1, 27), spreekt hier de koningin van hem als ware hij aan den koning onbekend. Waarschijnlijk wist deze niet, dat zijn dienaar Beeltesja'tztzar (I noot 10) dezelfde was als de Judeesche balling Daniël (zie v. 13), die onder Nabuchodonosor door zijne wijsheid vermaard was. Dit schijnt te volgen uit de nadrukkelijke verklaring der koningin te weten in Daniël enz.</note>.</verse>

<verse osisID="Dan.05.13"> Daniël werd dan voor den koning gebracht. En de koning hief aan en sprak tot hem: Gij, zijt gij Daniël, uit de zonen der gevangenschap van Juda, dien mijn vader, de koning, herwaarts gevoerd heeft uit Judea?</verse>

<verse osisID="Dan.05.14"> Ik heb van u gehoord, dat gij den geest der goden hebt en dat voortreffelijke kennis en verstand en wijsheid bevonden zijn in u.</verse>

<verse osisID="Dan.05.15"> En nu zijn voor mijn aangezicht opgetreden de wijzen, de ma- giërs<note n="3981">De wijzen, te weten de magiërs; onder dezen zijn de overige wijzen (v. 7) begrepen.</note>, om dit schrift te lezen en er mij de uitlegging van bekend te maken, en zij konden den zin van dit woord niet verklaren.</verse>

<verse osisID="Dan.05.16"> Maar ik heb van u gehoord, dat gij duistere dingen kunt uitleggen en ingewikkelde zaken ontwarren; indien gij dus het schrift kunt lezen en er mij de uitlegging van bekend maken, zult gij in purper gekleed worden en een gouden keten om uwen hals hebben en de derde vorst in mijn rijk zijn.</verse>

<verse osisID="Dan.05.17"> Daarop antwoordde Daniël en sprak voor den koning: Uwe geschenken mogen de uwe blijven en geef de giften van uw huis aan een ander; het schrift echter zal ik voor u lezen, koning, en de uitlegging er van u bekend maken.</verse>

<verse osisID="Dan.05.18"> O koning, de allerhoogste God had heerschappij en heerlijkheid, roem en eer gegeven aan Nabuchodonosor, uwen vader.</verse>

<verse osisID="Dan.05.19"> En wegens de heerlijkheid, die Hij hem gegeven had, sidderden en vreesden voor hem alle volken, stammen en talen; wie hij wilde, doodde hij; en wie hij wilde, sloeg hij<note n="3982">Naar de Syrische vertaling: ‘behield hij in het leven’. Daniël verheft de grootheid van Nabuchodonosor om Baltassar te doen beseffen, dat zijne hoovaardij minder verschoonbaar is dan die van zijn grooten voorvader.</note>; en wie hij wilde, verhief hij; en wie hij wilde, vernederde hij.</verse>

<verse osisID="Dan.05.20"> Toen echter zijn hart zich verhief en zijn geest zich verhardde tot hoovaardij<note n="3983">Ondanks de waarschuwing, die God hem in den droom gegeven had; zie IV 22-24, 27.</note>, werd hij ontzet van zijn koninklijken troon, en zijne heerlijkheid werd weggenomen.</verse>

<verse osisID="Dan.05.21"> En uit de kinderen der menschen werd hij verstooten, ja zelfs werd zijn hart met de dieren gelijkgesteld, en bij de woudezels<note n="3984">Allerschuwste dieren. Zie verder IV 22, 29, 30.</note> was zijn verblijf; en hooi at hij als een rund, en met den dauw des hemels werd zijn lichaam bevochtigd, totdat hij erkende, dat de Allerhoog- ste macht heeft over het koninkrijk der menschen en Hij daarover kan aanstellen wien Hij wil.</verse>

<verse osisID="Dan.05.22"> Ook gij, zijn zoon Baltassar, gij hebt uw hart niet verootmoedigd, ofschoon gij dit alles wist;</verse>

<verse osisID="Dan.05.23"> maar tegen den Opperheer des hemels hebt gij u verheven; en de vaten van zijn huis heeft men voor u gebracht; en gij en uwe rijksgrooten en uwe gemalinnen en uwe bijvrouwen hebt daaruit wijn gedronken; ook uwe zilveren en gouden en koperen, ijzeren en houten en steenen goden, die niet zien noch hooren noch voelen, hebt gij geprezen; maar den God, die uwen adem en al uwe wegen in zijne hand heeft, hebt gij niet verheerlijkt.</verse>

<verse osisID="Dan.05.24"> Daarom is van Hem de geleding eener hand gezonden, die geschreven heeft wat daar is opgeteekend.</verse>

<verse osisID="Dan.05.25"> Dit nu is het schrift, dat geschreven is: <hi type="italic">Mane</hi>, <hi type="italic">Thecel</hi>, <hi type="italic">Phares.</hi></verse>

<verse osisID="Dan.05.26"> En dit is de uitlegging der spreuk. <hi type="italic">Mane:</hi> geteld heeft God uw rijk, en Hij heeft er een einde aan gemaakt.</verse>

<verse osisID="Dan.05.27"> <hi type="italic">Thecel:</hi> gewogen zijt gij in de schaal, en gij zijt te licht bevonden.</verse>

<verse osisID="Dan.05.28"> <hi type="italic">Phares:</hi> verdeeld is uw rijk, en het is gegeven aan de Meden en Perzen<note n="3985">De zin is: God heeft de dagen van uw rijk, welker getal vol is, geteld en aan uw rijk, het rijk der Chaldeën, een einde gemaakt. Gij zijt gewogen met uwe werken in de schaal van Gods rechtvaardig oordeel (vgl. Job. XXXI 6), en te licht bevonden. Verdeeld is uw rijk, d.i. van u afgenomen en aan een ander volk toegedeeld. Dit verdeelen van het Babylonische rijk is niet in dien zin te verstaan, dat de twee hierna genoemde volken, de Meden en de Perzen, elk een deel van dit rijk zouden bekomen. Dit toch is in strijd met IX 1, alwaar na de vervulling der profetie het vroegere Babylonische rijk als één en onverdeeld wordt voorgesteld. Evenwel wijst het verdeelen op de twee genoemde volken, waaruit het ééne Medo-Perzische rijk bestond. Wellicht is het woord phares (Aram.: ‘perees’) met opzet gekozen, als eene woordspeling bevattende met den naam der Perzen (‘paras’). De volgende woorden en het is gegeven aan de Meden en Perzen bepalen nauwkeurig den zin van het voorafgaande verdeeld en leeren tevens, dat in e Profetie van Daniël het Medo-Perzische rijk, en geenszins het Medische en daarna het Perzische, op het Babylonische wereldrijk volgt.</note>.</verse>

<verse osisID="Dan.05.29"> Daarop werd Daniël, op bevel des konings, in purper gekleed, en een gouden keten werd om zij- nen hals gehangen; en van hem werd afgekondigd<note n="3986">In de feestzaal. - Daniël nam die eerbewijzen aan als eene hulde aan God, die door zijnen mond had gesproken.</note>, dat hij macht zou hebben als derde in zijn rijk.</verse>

<verse osisID="Dan.05.30"> In denzelfden nacht werd Baltassar, de Chaldeeuwsche koning, gedood<note n="3987">In dezen laatsten nacht werd het versterkte gedeelte der stad, waarin Baltassar zich verschanst had, bij verrassing ingenomen door de krijgslist, waarvan Herodotus gewaagt, te weten door het afleiden van het water, waardoor de stad werd beschut. Zoo drong het leger van Gubaru in den slecht bewaakten stadsburg binnen. Dit geschiedde waarschijnlijk tusschen Juli en October 539. Vgl. noot 1 aan het einde en noot 21.</note>.</verse>

<verse osisID="Dan.05.31"> En Darius de Meder volgde op in het koninkrijk, twee en zestig jaren oud<note n="3988">In het Aram. staat aan het begin van het volgende hoofdstuk: ‘En Darius de Meder ontving het koninkrijk’ enz. Van Darius den Meder als opvolger van den laatsten Chaldeeuwschen koning kan geen sprake zijn. Want de annalen van Nabonidus, de Cyrus-cylinder en de contracttafeltjes van dien tijd laten volstrekt geene ruimte voor eene tusschenregeering tusschen Nabonidus-Baltassar en Cyrus. In de contracten van dien tijd wordt naar Nabonidus gedateerd tot den 10den der achtste maand van 539, hoewel Babylon toen omstreeks vier maanden in het bezit van het leger van Cyrus was. Op den 24sten derzelfde maand, dus veertien dagen later, dateerde men te Babylon naar Cyrus ‘den koning der landen’, en Cyrus blijft dit in de contracten tot zijn laatste jaar, in 530. Tusschen Nabonidus en Cyrus is derhalve geen zelfstandig koning van Babylon denkbaar. Doch ook een ‘Darius de Meder’ als onderkoning van Cyrus te Babylon schijnt door de opschriften uitgesloten. Want volgens ‘de annalen van Nabonidus en Cyrus’ nam ‘Gubaru, stadhouder van het land Gutium, met het leger van Cyrus’ Babylon in op den 16den Tammuz (half Juli) van het 17e jaar van Nabonidus (in 539). Den 3den der achtste maand (einde October) van hetzelfde jaar kwam Cyrus zelf te Babylon en stelde ‘Gubaru, zijnen stadhouder, aan als stadhouder in Babylon’. In het volgende jaar vindt men op de contracttafeltjes van Nisan (April) af ‘Cambyses, den zoon van Cyrus, koning van Babylon’, terwijl terzelfder tijd Cyrus ‘koning der landen’ blijft heeten. Cambyses voert er den titel ‘koning van Babylon’ minstens tot het einde van Tammuz van 538. Doch reeds van de volgende maand Ab vindt men geregeld dateeringen naar Cyrus, ‘koning van Babylon’, soms met, soms zonder den titel ‘koning der landen’, terwijl Cambyses niet meer genoemd wordt vóór den dood van Cyrus. Er kan dus in 539 en 538 van geen onderkoning te Babylon sprake zijn, tenzij van Gubaru of van Cambyses. Doch Gubaru was alleen stadhouder en bleef dit slechts eenige maanden. Cambyses kon toen den leeftijd van twee en zestig jaren niet bereikt hebben, want zijn vader Cyrus was toen ongeveer tot dien leeftijd gekomen; hij droeg slechts enkele maanden den titel ‘koning van Babylon’, waarschijnlijk omdat inmiddels Cyrus op nieuwe veroveringstochten uit was. En daarna zwijgen de opschriften volstrekt van een anderen koning van Babylon. - Wien men onder ‘Darius den Meder’ moet verstaan, blijft tot nu toe een onopgelost vraagstuk. Volgens sommigen is hij een koning van Medië, dien Cyrus na de overwinning en gevangenneming van Astyages (in 550) op den troon van Medië geplaatst heeft, misschien Astyages zelf (zie op XIII 65). Het is opmerkelijk, dat Cyrus zich op zijnen ‘cylinder’ wel ‘koning van Babylon, koning van Sumer en Accad, koning der vier landstreken, koning van Elam’ noemt, maar niet ‘koning van Medië’. Hoewel Medië door hem was veroverd, bestaat er voor de werkelijke regeering van Cyrus over Medië geen enkel bewijs. Doch tegen het vermoeden, dat ‘Darius’ een koning van Medië zou zijn, strijdt IX 1, alwaar sprake is van ‘Darius, die gebood over het rijk der Chaldeën’. Men kan echter veronderstellen, dat op de verschillende plaatsen van het boek Daniël, waar ‘Darius’ genoemd wordt (V 31; VI 1, 28; IX 1; XI 1), niet altijd van een en denzelfden koning sprake is. De Septuagint en Theodotion verwisselen in XI 1 ‘Darius den Meder’ met ‘Cyrus’. Zou deze laatste wellicht ook hier in V 31 bedoeld zijn? De leeftijd van twee en zestig jaren past op Cyrus, die volgens de oude geschiedschrijvers in 530 op zeventigjarigen leeftijd is gestorven.</note>.</verse>

</chapter>


<chapter osisID="Dan.6"> 
 

<title>Hoofdstuk VI.</title>
<p>Daniël onder Darius. Het verbod des konings (v. 1-9); Daniël in den leeuwenkuil (v. 10-17); zijne redding en de dood zijner belagers (v. 18-24). Bevelschrift van Darius om den God van Daniël te vreezen (v. 25-27). Besluit (v. .28</p>


<verse osisID="Dan.06.1"> Het behaagde Darius en hij stelde over het rijk honderd en twintig satrapen aan, opdat zij in geheel zijn rijk zouden zijn<note n="3989">Waarschijnlijk had de hier verhaalde gebeurtenis niet plaats in Babylon; want op Babylon of op de Babyloniërs wordt in het verhaal zelfs niet gezinspeeld, terwijl toch elders overal, waar iets uit het Babylonische rijk verhaald wordt, de Chaldeën of Babyloniërs genoemd worden (vgl. IX 1; XIII 1; XIV 2 volg.). Telkens en uitsluitend is er sprake van de Meden en Perzen; zie v. 8, 12, 15. Flav. Josephus (Antiq. X 11, 4) bericht, dat de hier genoemde ‘Darius’ den profeet Daniël medenam naar Medië en hem groote eer bewees, dat de profeet zich te Ecbatana, de hoofdstad van Medië, een paleis bouwde, welk paleis ten tijde van Josephus nog ‘behouden gebleven’ en aan de bewaking ‘van een Joodschen priester’ toevertrouwd was. - Welke koning hier met Darius bedoeld wordt, is wederom geheel onzeker. Sommigen denken aan Darius Hystaspis, die van 522 koning was van het Medo-Perzische rijk en volgens Herodotus (III 89) zijn rijk in twintig provinciën (‘archai’) verdeelde, waarvan de hier genoemde honderd en twintig satrapieën onderdeelen kunnen zijn. Deze vorst past echter bezwaarlijk bij Daniël, die in 605 op jeugdigen leeftijd in Babylon was gekomen (zie I noot 5). Hetzelfde bezwaar geldt tegen den Magiër Bardia of Barzia, den valschen Smerdis, die zich in 523 van den troon van Perzië meester maakte, hoewel eenige overeenkomst tusschen de namen Bardia en Darjawesj (Darius) niet valt te loochenen en hij (bij Herodotus III 73) uitdrukkelijk een Meed genoemd wordt, die de Perzische rijksgrooten naar de oogen moest zien. Mogelijk is dezelfde Medische koning (Astyages?) bedoeld, die in V noot 21 verondersteld werd. In dit geval was Cyrus slechts in naam diens suzerein; want blijkens het verhaal (zie v. 1, 2, 4, 7-15 en 25-27) oefende ‘Darius’ de oppermacht uit in den volsten zin des woords.</note>,</verse>

<verse osisID="Dan.06.2"> en over hen drie oversten, van wie Daniël één was, opdat de satrapen aan hen rekenschap zouden geven en de koning geen last zou lijden<note n="3990">d.i. Geen nadeel zou lijden. Aan de satrapen was vooral het heffen der belastingen opgedragen.</note>.</verse>

<verse osisID="Dan.06.3"> Daniël dan overtrof al de oversten en de satrapen, omdat de geest van God overvloediger in hem was<note n="3991">Aldus mocht Daniël van zich zelven spreken, want hij gaf alle eer aan God. Vgl. V 12.</note>.</verse>

<verse osisID="Dan.06.4"> De koning nu dacht er aan, hem over het geheele rijk aan te stellen; daarom zochten de oversten en de satrapen een voorwendsel te vinden tegen Daniël van den kant des konings<note n="3992">Naar de handschriften en vele oude uitgaven der Vulgaat: ex parte regni, d.i. van de zijde des bestuurs. M.a.w. de in de stad aanwezige rijksgrooten (want van hen alleen kan hier sprake zijn) bespiedden den profeet, of zij in zijn bestuur iets berispelijks konden vinden om hem aan te klagen.</note>; en zij konden geen grond noch verdenking vinden, omdat hij getrouw was en er geenerlei schuld noch verdenking in hem te vinden was.</verse>

<verse osisID="Dan.06.5"> Daarom zeiden die mannen: Wij zullen tegen dezen Daniël geenerlei voorwendsel vinden, tenzij misschien in de wet van zijnen God<note n="3993">Konden zij Daniël voor de keuze stellen om hetzij aan zijne Wet hetzij aan den koning ontrouw te worden, dan hadden zij hun doel bereikt. Want zij wisten, dat hij de gehoorzaamheid aan God zou stellen boven elk voorschrift van menschen.</note>.</verse>

<verse osisID="Dan.06.6"> Toen overvielen de oversten en de satrapen den koning, en aldus spraken zij tot hem: Koning Darius, leef in eeuwigheid!</verse>

<verse osisID="Dan.06.7"> Al de oversten van uw rijk, de landvoogden en de satrapen, de raadsleden en de rechters, hebben met elkander beraadslaagd<note n="3994">De opsomming van de verschillende oversten des rijks (zie III 2) diende om indruk te maken op den koning.</note>, dat er een koninklijk besluit moet uitgaan en een voorschrift: Dat al wie gedurende dertig dagen eenige bede richt tot eenigen god en mensch, behalve tot u, koning, in den leeuwenkuil zal geworpen worden<note n="3995">Om den ondergang van Daniël te bewerken was het voldoende, dat het koninklijk besluit werd afgekondigd in de stad, waar Daniël woonde. - Aan koningen werd meermalen goddelijke eer bewezen. Dit bevestigt o.a. Curtius (VIII 5, 11) van de Perzische koningen. - De leeuwenkuil was waarschijnlijk eene gemetselde groeve, die van boven met traliën was gesloten. Hierin werden misdadigers en krijgsgevangenen geworpen. Van eene dergelijke wreedheid is ook sprake in de annalen van Assurbanipal.</note>.</verse>

<verse osisID="Dan.06.8"> Welaan dan, koning, stel een voorschrift vast, onderschrijf een besluit, opdat niet veranderd worde wat is vastgesteld door de Meden en Perzen, en niemand het schenden moge<note n="3996">Naar de grondwet der Meden en Perzen mocht een door den koning onderteekend en met het koninklijk zegel bekrachtigd besluit niet worden herroepen of veranderd. Vgl. Esth. I 19; VIII 8.</note>.</verse>

<verse osisID="Dan.06.9"> Dienvolgens vaardigde koning Darius een bevelschrift uit en bekrachtigde het.</verse> 


<verse osisID="Dan.06.10"> En toen Daniël dit vernomen had, te weten dat de wet was vastgesteld, ging hij in zijn huis; en de vensters in zijne opperzaal naar Jerusalem heen openende, boog hij op de drie tijden daags zijne knieën en aanbad en loofde zijnen God, gelijk hij ook te voren placht te doen<note n="3997">De opperzaal was de gewone bidplaats (zie III Reg. XVII 19 volg.; Act. I 13; X 9). Zij had, naar het Aram., vensters, die naar Jerusalem ‘geopend’ waren. Ook na de verwoesting bleef Jerusalem en de tempelberg het heilige oord van Gods beloften (zie III Reg. VIII 33-48; IX 3). Zie voor de drie tijden des gebeds Ps. LIV 18 en vgl. Act. III 1 en X 9; het waren de uren van het morgen- en het avondoffer en het middaguur.</note>.</verse>

<verse osisID="Dan.06.11"> Die mannen dan, die hem nauwkeurig gadesloegen<note n="3998">Naar het Aram.: ‘hem overvielen’, zeker op een der drie bidstonden.</note>, vonden Daniël biddende en smeekende tot zijnen God.</verse>

<verse osisID="Dan.06.12"> En zij begaven zich tot den koning en spraken van het bevel: Koning, hebt gij niet vastgesteld, dat ieder mensch, die gedurende dertig dagen tot iemand van de goden en menschen zal bidden, behalve tot u, koning, in den leeuwenkuil zal geworpen worden? En de koning antwoordde hun en zeide: Waar is het woord<note n="3999">Aram.: ‘Het woord (of de zaak) is vastgesteld’.</note>, naar de wet der Meden en Perzen, die niet geschonden mag worden.</verse>

<verse osisID="Dan.06.13"> Toen antwoordden en zeiden zij voor den koning: Daniël, uit de zonen der gevangenschap van Juda, heeft zich niet gestoord aan uwe wet en aan het voorschrift, dat gij hebt vastgesteld; maar op de drie tijden daags doet hij zijn gebed.</verse>

<verse osisID="Dan.06.14"> Toen nu de koning dit woord vernam, werd hij zeer bedroefd; en te gunste van Daniël zette hij zijn hart er op om hem te redden, en tot zonsondergang gaf hij zich moeite om hem te bevrijden.</verse>

<verse osisID="Dan.06.15"> Doch die mannen begrepen den koning<note n="4000">Aram.: ‘overvielen’ of ‘bestormden’ den koning (zie v. 6, 11), d.i. drongen met velen te gelijk aan op de voltrekking van het vonnis.</note> en zeiden tot hem: Weet, koning, dat het eene wet der Meden en Perzen is, dat geen besluit, hetwelk de koning heeft vastgesteld, mag veranderd worden.</verse> 


<verse osisID="Dan.06.16"> Toen gaf de koning bevel; en zij brachten Daniël voor en wierpen hem in den leeuwenkuil<note n="4001">Naar Oostersch gebruik volgde de terechtstelling onmiddellijk op het vonnis.</note>. En de koning zeide tot Daniël: Uw God, dien gij gestadig dient, Hij zal u redden.</verse>

<verse osisID="Dan.06.17"> En men haalde eenen steen en legde hem op de opening van den kuil; en de koning verzegelde dien met zijnen ring en met den ring zijner rijksgrooten, opdat er niets tegen Daniël zou geschieden<note n="4002">Aram.: ‘opdat er niets zou veranderd worden ten aanzien van Daniël’, noch van den kant der rijksgrooten te zijnen nadeele, noch van den kant des konings tot zijne bevrijding.</note>.</verse>

<verse osisID="Dan.06.18"> En de koning ging heen naar zijn huis en legde zich ongespijsd te ruste, en hij liet zich geene spijzen voorzetten, bovendien week ook de slaap van hem.</verse>

<verse osisID="Dan.06.19"> Toen stond de koning bij de eerste morgenschemering op en spoedde zich naar den leeuwenkuil.</verse>

<verse osisID="Dan.06.20"> En nabij den kuil komende, riep hij met klagende stem tot Daniël en sprak tot hem: Daniël, dienaar van den levenden God, heeft uw God, dien gij gestadig dient, u kunnen redden van de leeuwen<note n="4003">Darius noemt God met den naam, dien hij uit den mond van Daniël meermalen vernomen had. Hij is de levende God, omdat Hij, het leven zelf, de bron is van alle leven en als zoodanig onderscheiden is van de doode afgoden.</note>?</verse>

<verse osisID="Dan.06.21"> En Daniël antwoordde den koning en sprak: Koning, leef in eeuwigheid!</verse>

<verse osisID="Dan.06.22"> Mijn God heeft zijnen engel gezonden, en Hij heeft de muilen der leeuwen toegesloten, en zij hebben mij geen leed gedaan, omdat voor Hem gerechtigheid in mij bevonden is; maar ook voor u, koning, heb ik geen misdrijf gepleegd.</verse>

<verse osisID="Dan.06.23"> Toen verheugde de koning zich zeer over hem, en hij beval Daniël uit den kuil te trekken; en Daniël werd uit den kuil getrokken, en geen letsel werd aan hem gevonden, omdat hij vertrouwd had op zijnen God.</verse>

<verse osisID="Dan.06.24"> Doch op bevel des konings werden die mannen voorgebracht, die Daniël hadden aangeklaagd; en zij werden in den leeuwenkuil geworpen, zij en hunne kinderen en hunne vrouwen<note n="4004">Overeenkomstig de Perzische gebruiken (Herodot. III 119; vgl. Esth. XVI 18) werden de schuldigen met hunne vrouwen en kinderen omgebracht. Niet al de satrapen (v. 1), doch zij, die Daniël hadden aangeklaagd, werden op die wijze gestraft.</note>; en zij kwamen niet tot aan den bodem van den kuil, toen reeds de leeuwen hen aangrepen en al hunne beenderen vermorzelden<note n="4005">Hierdoor schitterde des te meer het wonder der redding van Daniël.</note>.</verse>

<verse osisID="Dan.06.25"> Daarop schreef koning Darius aan alle volken, stammen en talen, die op de gansche aarde woonden: Vrede zij ulieden in rijke mate!</verse>

<verse osisID="Dan.06.26"> Door mij is een besluit vastgesteld, dat men in geheel mijn rijksgebied en koninkrijk den God van Daniël vreeze en duchte; Hij toch is een levende God en een eeuwige voor immer, en zijn rijk zal niet vernietigd worden, en zijne macht duurt tot in eeuwigheid.</verse>

<verse osisID="Dan.06.27"> Hij is een redder en verlosser, Hij doet teekenen en wonderen in den hemel en op de aarde; Hij, die Daniël gered heeft uit den leeuwenkuil<note n="4006">Zie II noot 48 en III noot 60.</note>.</verse>

<verse osisID="Dan.06.28"> Daniël nu bleef gedurende de regeering van Darius en de regeering van Cyrus den Pers<note n="4007">Aram.: ‘Daniël was gelukkig onder de regeering van Darius en onder de regeering van Cyrus, den Pers’. Is hier een koning na Cyrus bedoeld (zie noot 1), dan is de zin: Daniël was gelukkig onder Darius gelijk hij het was onder Cyrus; zie I Reg. XII 15, alwaar eveneens en in de beteekenis van als of gelijk voorkomt (vgl. Job V 7; XII 11; XIV 19; Prov. XXV 25). - De Septuagint heeft dit vers niet; in plaats daarvan vermeldt zij den dood van ‘Darius’ en de troonopvolging van ‘Cyrus’ met dezelfde woorden als de Vulgaat heeft in XIII 65; alléén noemt de Vulgaat aldaar niet ‘Darius’, maar ‘Astyages’.</note>.</verse>

</chapter>


<chapter osisID="Dan.7"> 
 

<title>Hoofdstuk VII.</title>
<p>Gezicht van de vier dieren en van den Zoon des menschen: het droomgezicht (v. 1-14) en zijne beteekenis (v. 15-28).</p>


<verse osisID="Dan.07.1"> In het eerste jaar van Baltassar, den koning van Babylon, zag Daniël eenen droom<note n="4008">Met dit hoofdstuk begint het profetische deel van het boek (VII-XII). De inhoud van dezen droom heeft veel overeenkomst met dien van Nabuchodonosor (II); dezelfde vier rijken met het Rijk des hemels worden hier onder andere zinnebeelden voorgesteld. Zie voor koning Baltassar V noot 1. Zijn eerste jaar is volgens eene gissing het twaalfde regeeringsjaar van Nabonidus, te weten 544 v.Chr.</note>; en het was een gezicht van zijn hoofd op zijn leger<note n="4009">Zie II noot 29.</note>; en den droom schrijvende vatte hij hem in eene korte rede samen, en hem in hoofdzaak beknopt verhalende, zeide hij<note n="4010">Nadere bijzonderheden van minder gewicht, b.v. betreffende de gestalte der dieren, laat de profeet achterwege.</note>:</verse>

<verse osisID="Dan.07.2"> Ik zag<note n="4011">De grondtekst en de Syr. vertaling zetten voorop: ‘Daniël sprak en zeide’. Volgens sommigen is dit het eigenlijke opschrift en is v. 1 er later bijgevoegd.</note> in mijn gezicht bij nacht, en zie, de vier winden des hemels vielen aan op de groote zee.</verse>

<verse osisID="Dan.07.3"> En vier groote dieren stegen op uit de zee, verschillend van elkander<note n="4012">De groote zee of de oceaan is een beeld der heidensche volken wereld; zie v. 17, waar zij met ‘de aarde’ wordt vereenzelvigd, en vgl. Is. XVII 12, vooral Apoc. XVII 1, 15. De vier winden, die op de zee (Aram.) ‘losbraken’, als ten krijg aanstormende legers, en haar in beroering brachten, met dit gevolg, dat er vier groote dieren, zinnebeelden van koninkrijken (v. 17), uit opstegen, duiden de omwentelingen en de beroeringen aan, welke den ondergang en de opkomst der rijken gewoonlijk vergezellen. Anderen zien in de winden des hemels een zinnebeeld van de hemelsche macht of van Gods voorzienigheid, die koninkrijken uit de volkenwereld doet opkomen en vergaan. De vier groote, verscheurende dieren verzinlijken vier wereldrijken, die, hoezeer ook van elkander verschillend, zich alle door veroveringszucht kenmerkten. Zij staan als aardsche en God weerstrevende rijken in tegenstelling met het geestelijke en hemelsche Rijk van den Zoon des menschen (v. 13). Naar v. 5-7 kwamen zij niet te gelijk, doch het een na het ander uit de zee op.</note>.</verse>

<verse osisID="Dan.07.4"> Het eerste was als eene leeuwin, en het had adelaarsvleugelen<note n="4013">Het eerste rijk is het Babylonische, dat in den droom van Nabuchodonosor (II 32, 37 volg.) is voorgesteld door het gouden hoofd van het standbeeld, hier echter (Aram.) ‘als een leeuw’ met adelaarsvleugelen. Gevleugelde leeuwenbeelden, de zoogenaamde ‘nergalê’ stonden in Babylon als wachters voor de paleizen; zij waren dus passende zinnebeelden van Babylon's macht (vgl. Jer. IV 7 en V 6, vooral XLIX 19 en L 17, 44) en van de snelheid zijner krijgs- en veroveringstochten (vgl. Jer. XLVIII 40 en XLIX 22, alsook Ez. XVII 3. 12).</note>; ik zag toe, totdat zijne vleugelen uitgerukt waren en het van de aarde werd opgericht en op voeten als een mensch stond en een menschenhart aan hetzelve gegeven werd<note n="4014">Allengs zag de profeet den gevleugelden leeuw veranderd worden in een mensch. Het dier verloor met zijne vleugelen de snelheid van den arend; het werd van de aarde, werwaarts het als een dier gebogen was, opgericht, en stond (Aram.) ‘op twee voeten’ als een mensch met een menschenhart. Duidelijk beteekent dit eene geheele omwenteling in den aard van dit rijk. Van eene veroverende en krijgszuchtige wereldmacht, gelijk het onder Nabuchodonosor was, werd het onder zijne opvolgers een behoudend en vreedzaam rijk.</note>.</verse>

<verse osisID="Dan.07.5"> En zie, een ander dier, aan een beer gelijk, stond ter zijde; en het had drie ribben in zijnen muil en tusschen zijne tanden; en aldus sprak men tot hetzelve: Maak u op, eet zeer veel vleesch<note n="4015">Het tweede dier, de vraatzuchtige beer, beteekent niet het Medische rijk, dat noch in de werkelijkheid noch in de opvatting des schrijvers (zie op V 28 en VIII 20) op het Babylonische gevolgd is, maar het rijk der Meden en Perzen, dat II 32, 39 door de borst en de armen van zilver is voorgesteld. Het dier stond ter zijde, d.i. in volgorde naast het vorige; doch beter naar het Arameesch: het richtte ééne zijde op, of, naar eene andere lezing, het was naar ééne zijde opgericht. De twee zijden beteekenen de twee volken van dit rijk, de Meden en de Perzen, waarvan het eene volk (de Perzen), dat te voren aan de Meden ondergeschikt was, zien oprichtte en de overhand verkreeg; vgl. VIII 3. De drie ribben in zijnen muil, ten teeken van zijne vraatzucht, wijzen (zie VIII 4) op het westen en het noorden en het zuiden, of wel op Babylonië, Lydië en Egypte, door de Medo-Perzen overwonnen. Daar het op nog meer veroveringen belust was, hoort de profeet de uitnoodiging tot het dier richten: Maak u op enz.</note>.</verse>

<verse osisID="Dan.07.6"> Daarna zag ik, en zie, een ander als een panter, en het had vleugelen als een vogel, vier op zijnen rug, en vier koppen had het dier, en macht werd aan hetzelve gegeven<note n="4016">Een ander, dat ik daarna, d.i. na het tweede, zag, was de bloeddorstige panter, die als vliegend zijne prooi bespringt (vgl. Jer. V 6; Os. XIII 7; Hab. I 8; Apoc. XIII 2), maar hier tot vermeerdering zijner snelheid als een vogel vleugelen, en wel vier, op zijnen rug had. Het beteekent het derde wereldrijk, dat in den droom van Nabuchodonosor door den buik en de dijen van koper was voorgesteld (II 32) en naar II 39 over de geheele aarde zou gebieden. Dit is het rijk van Alexander den Groote (zie VIII 21), die met verbazende snelheid zijne heerschappij uitbreidde en weldra over de geheele toen bekende aarde macht van God ontving. Met dezelfde snelheid komt in VIII 5 de bok uit het westen over de gansche aarde en doortrekt zonder den grond te raken (als vliegend) de landen. De vier koppen van den panter zijn in VIII 8 de vier hoornen van den bok, die naar VIII 22 vier gelijktijdige rijken beteekenen, uit het rijk van Alexander voortgekomen, te weten het Seleucidische rijk, dat Syrië, Babylonië en Mesopotamië omvatte; vervolgens het rijk der Lagiden, te weten Egypte en Libyë; verder het Macedonische rijk onder Cassander, waartoe Griekenland en Thessalië behoorden; eindelijk het rijk van Lysimachus, dat zich over Klein-Azië, Cappadocië en Thracië uitstrekte.</note>.</verse>

<verse osisID="Dan.07.7"> Daarna zag ik in het gezicht bij nacht, en zie, een vierde dier, schrikwekkend en wonderbaar en sterk uitermate; het had groote ijzeren tanden, at en vermorzelde en vertrad het overige met zijne pooten; het was dan verschillend van de andere dieren, die ik vóór hetzelve gezien had, en het had tien hoornen<note n="4017">Het ongenoemde monsterdier moet hetzelfde rijk beteekenen, dat door de ijzeren beenen en voeten van het standbeeld in II 33 werd voorgesteld, het rijk van ijzer, dat naar II 40 alles vermorzelt en vertreedt, gelijk dit ondier doet met zijne groote ijzeren tanden en ‘klauwen’ (v. 19). Zie op v. 23, alwaar de engel het nader omschrijft. Het monsterdier had tien hoornen, die het alle te gelijk op zijn kop droeg.</note>.</verse>

<verse osisID="Dan.07.8"> Ik beschouwde de hoornen, en zie, een andere kleine hoorn kwam op uit hun midden; en drie van de eerste hoornen werden uitgerukt voor zijn aangezicht; en zie, oogen als menschenoogen had deze hoorn en eenen mond, die groote dingen sprak<note n="4018">Zie voor de beteekenis van den kleinen hoorn op v. 24b. Door de oogen en den mond wordt hij als een mensch voorgesteld. Want de begrippen rijk en koning worden in dit visioen met elkander verwisseld en wat in het rijk geschiedt, wordt in den koning verpersoonlijkt; vgl. II 37-39. De oogen van den hoorn als menschenoogen beteekenen de sluwheid van hem, die door den kleinen hoorn wordt aangeduid; zie verder op v. 25.</note>.</verse>

<verse osisID="Dan.07.9"> Ik zag<note n="4019">In v. 9-14 beschrijft de profeet het plechtige gericht, waarin eensdeels de God weerstrevende wereldmacht veroordeeld en vernietigd wordt, anderdeels de macht en de heerschappij wordt gegeven aan hem, wien ze toekomt. Het is niet het algemeen wereldgericht, dat geschilderd wordt, want de door de dieren beteekende rijken, niet de menschen, komen ten oordeel. Wat echter hier zinnebeeldig wordt voorgesteld, zal in het algemeene oordeel bekrachtigd worden. - Het driewerf ik zag (v. 9, 11 en 13) verdeelt dit tooneel in drie handelingen. De eerste (v. 9 en 10) is de voorbereiding tot het gericht.</note>, totdat er troonzetels geplaatst werden, en de oude van dagen zette zich neder; zijn kleed was wit als sneeuw, en de haren van zijn hoofd waren als zuivere wol<note n="4020">Troonzetels voor de rechters, God en zijne heiligen. De opperste rechter is de oude van dagen, d.i. de vóór alle dagen en tijden levende en eeuwige God. Zijn wit kleed is een zinnebeeld zijner vlekkelooze reinheid en heiligheid (vgl. Is. I 18; Apoc. I 14); zijne als zuivere wol grijze haren passen aan den eerbiedwaardigen grijsaard, wiens hooge leeftijd een waarborg is voor de gerechtigheid en de waarheid bij het oordeel.</note>; zijn troon waren vuurvlammen, deszelfs raderen een brandend vuur.</verse>

<verse osisID="Dan.07.10"> Een snelle vuurstroom ging uit van zijn aangezicht<note n="4021">Vuur is het zinnebeeld van Gods gestrenge gerechtigheid, die de zondaars straft en de gerechten loutert; vgl. Deut. IV 24 en Ps. XCVI 2, 3.</note>; duizendmaal duizenden dienden Hem, en tienduizendmaal honderdduizenden stonden vóór Hem<note n="4022">Aram.: ‘tienduizendmaal tienduizenden’. Dit verbazend groote getal dienaren wijst op Gods grootheid en macht; vgl. Deut. XXXIII 2; Judae v. 14, 15. Zij stonden vóór Hem als zijne dienaren en zijn hier mederechters en getuigen van Gods gericht, omdat het Gods rijk gold, welks beschermers zij zijn. Vgl. X 13, 20; XI 1.</note>; het gericht zette zich neder en de boeken werden geopend<note n="4023">De boeken, waarin de daden van vele eeuwen staan opgeteekend, volgens welke gericht zal worden. Zij beteekenen zinnebeeldig de volmaakte kennis van den goddelijken Rechter. Vgl. Apoc. XX 12.</note>.</verse>

<verse osisID="Dan.07.11"> Ik zag wegens het geluid der groote woorden, welke die hoorn sprak; en ik zag, dat het dier gedood was en zijn lichaam was omgebracht en overgeleverd om verbrand te worden door het vuur<note n="4024">De tweede handeling is de veroordeeling en de vernietiging van het vierde dier, in zooverre deszelfs God weerstrevende macht nog voortleefde in het rijk, dat door den kleinen hoorn is verzinlijkt. Want het geluid der groote woorden van dezen hoorn, d.i. (zie v. 25, 26) zijn hoovaardig lasteren van den Allerhoogste, is de reden, waarom het dier in den vuurpoel geworpen wordt ter verbranding.</note>,</verse>

<verse osisID="Dan.07.12"> dat ook aan de andere dieren de macht was ontnomen en hun levenstijden bepaald waren tot op tijd en stonde<note n="4025">In het Arameesch hangt dit niet af van ik zag in v. 11, maar het staat op zich zelf. Er is sprake van de drie vorige dieren of rijken, aan welke de heerschappij ontnomen was, toen de hun door God vastgestelde tijd was gekomen. Hun ondergang staat duidelijk in tegenstelling met de gewelddadige vernietiging van het vierde dier in het vorige vers.</note>.</verse>

<verse osisID="Dan.07.13"> Ik zag dan in het gezicht bij nacht, en zie, met de wolken des hemels kwam als een menschenzoon, en hij kwam tot bij den oude van dagen, en voor diens aangezicht bracht men hem.</verse>

<verse osisID="Dan.07.14"> En Hij gaf hem macht en eer en heerschappij; en alle volken, stammen en talen zullen hem dienen; zijne macht is eene eeuwige macht, die niet weggenomen zal worden; en zijne heerschappij is onvergankelijk<note n="4026">Ik zag dan enz. (v. 13), een nieuwe aanhef voor de derde handeling van het gericht. De vertegenwoordiger van het vijfde rijk, het Rijk van den God des hemels (zie II 44), verschijnt, niet gelijk de vier wereldrijken in de gedaante van een dier, maar, om de voortreffelijkheid en het wezen van het rijk, geheel verschillend van de wereldrijken, aan te duiden, als een menschenzoon, die kwam met de wolken des hemels. In de zinnebeeldige gedaante van een mensch (vgl. Apoc. I 13) verscheen Hij, die werkelijk later als de menschgeworden God onder ons zou komen. Hij kwam met of op de wolken des hemels, en hierdoor wordt te kennen gegeven, dat Hij, die door den menschenzoon is voorgesteld, niet alleen mensch, doch ook waarachtig God is. Want het komen op de wolken des hemels wordt in de beeldspraak der H. Schrift uitsluitend aan God toegekend (zie Exod. XVI 10; XIX 9; XL 33; III Reg. VIII 10 volg. enz.). Deze menschenzoon beteekent den Messias, den in de volheid der tijden menschgeworden God. Dit getuigt de Joodsche en de Christelijke overlevering met het Nieuwe Testament. De Zaligmaker pleegt zich op grond dezer voorspelling van Daniël den Zoon des menschen te noemen en terugziende op deze plaats spreekt Hij van zijne wederkomst ten gerichte (Matth. XXIV 30; XXVI 64). De profeet ziet den menschenzoon voor den troon van den eeuwigen God, zijnen hemelschen Vader, gebracht; en Deze gaf Hem de eeuwige macht en de onvergankelijke heerschappij over het Rijk, waarin Hem alle volken, stammen en talen zullen dienen. Deze macht ontving de Christus rechtens bij zijne Menschwording en metterdaad, als de belooning zijner gehoorzaamheid, bij zijne verheerlijking, toen Hem ‘alle macht gegeven is in den hemel en op de aarde’ (Matth. XXVIII 18). Gezeten aan de rechterhand des Vaders, oefent Hij deze macht en heerschappij uit over zijn Rijk en is Hem alles onderworpen, totdat God al de vijanden tot zijne voetschabel zal maken (Ps. CIX 1 en Hebr. X 12, 13; vgl. I Cor. XV 24-28 en Apoc. XIX 13-16). Inzonderheid zal deze macht geopenbaard worden, wanneer Hij ‘met den adem zijner lippen den goddelooze zal dooden’ (Is. XI 4 en II Thess. II 8) en ten slotte, na over den laatsten vijand, den Dood, door de opwekking der dooden te hebben gezegevierd, komen zal op de wolken des hemels als de Rechter van levenden en dooden.</note>.</verse> 


<verse osisID="Dan.07.15"> Mijn geest huiverde; ik, Daniël, werd verschrikt bij deze dingen, en de gezichten van mijn hoofd ontstelden mij.</verse>

<verse osisID="Dan.07.16"> Ik naderde tot eenen van hen, die daar stonden, en vroeg hem den waren zin van dit alles. En hij gaf mij de verklaring der woorden en onderrichtte mij<note n="4027">In het droomgezicht, dat nog voortduurt, vroeg Daniël de verklaring der woorden of der dingen, die hij gezien had, aan eenen der engelen van v. 10.</note>:</verse>

<verse osisID="Dan.07.17"> Deze vier groote dieren zijn vier koninkrijken, die zullen opkomen uit de aarde<note n="4028">In tegenstelling met het Rijk Gods zullen de vier (Aram.) ‘koningen’ of koninkrijken (zie v. 23) opkomen uit de aarde en dus aardsche rijken zijn. De toekomende tijd betreft drie van de vier rijken (het Chaldeeuwsche uitgezonderd), die nog toekomstig waren.</note>.</verse>

<verse osisID="Dan.07.18"> Maar de heiligen van den allerhoogsten God zullen de heerschappij bekomen, en zij zullen de heerschappij bezitten tot in eeuwigheid en in de eeuwigheid der eeuwigheden<note n="4029">De heiligen des Allerhoogsten zijn degenen, die, door den Messias geheiligd en als ledematen met hun hoofd vereenigd, in de eeuwige macht en de onvergankelijke heerschappij van den verheerlijkten Menschenzoon (v. 13 volg.) zullen deelen. Vgl. Rom. VIII 29 en II Thess. I 10.</note>.</verse>

<verse osisID="Dan.07.19"> Hierop wilde ik nauwkeurig onderricht worden aangaande het vierde dier, dat zeer verschillend was van alle en vreeselijk uitermate, welks tanden en klauwen van ijzer waren, hetwelk at en vermorzelde en het overige met zijne pooten vertrad;</verse> 


<verse osisID="Dan.07.20"> en aangaande de tien hoornen, die het op den kop droeg; en aangaande den anderen, die was opgekomen, voor welken drie hoornen gevallen waren; en aangaande dien hoorn, welke oogen had en eenen mond, die groote dingen sprak, en welke grooter was dan de overige<note n="4030">Bedoeld is hiermede de ‘kleine hoorn’ van v. 8, die, aanvankelijk kleiner, de tien andere weldra in grootte overtrof.</note>.</verse>

<verse osisID="Dan.07.21"> Ik zag, en zie, die hoorn voerde krijg tegen de heiligen en had de overhand op hen,</verse>

<verse osisID="Dan.07.22"> totdat de oude van dagen kwam en recht schafte aan de heiligen des Allerhoogsten, en de tijd aanbrak en de heiligen de heerschappij kwamen<note n="4031">De profeet vat in v. 21, 22 samen wat hij in v. 11-14 gezien had en vraagt vooral hieromtrent eene nadere verklaring. De door dien kleinen hoorn beteekende macht had gedurende eenigen tijd de overhand op de heiligen, d.i. op de getrouwe dienaren Gods (vgl. Apoc. XI 7 en XIII 7), totdat enz.; zie v. 13, 14, 18; vgl. Apoc. XII 7-12 en XIX 17-21.</note>.</verse>

<verse osisID="Dan.07.23"> En aldus sprak hij: Het vierde dier, het vierde rijk zal het op aarde zijn, dat grooter zijn zal dan<note n="4032">Aram.: ‘dat verschillend zal zijn van’ enz.</note> alle rijken en de geheele aarde zal verslinden en haar vertreden en vermorzelen.</verse>

<verse osisID="Dan.07.24"> Voorts de tien hoornen van dit rijk: tien koningen zullen er zijn; en een andere zal na hen opkomen; en deze zal machtiger zijn dan de vorige, en drie koningen zal hij vernederen<note n="4033">Aram.: ‘Voorts de tien hoornen (beteekenen): uit (of na) het (vierde) rijk zullen er tien koningen (of koninkrijken) zijn, en een andere (hoorn) zal na hen opkomen, en hij zal van de vorige verschillend zijn, en drie koningen zal hij vernederen’. - Het rijk, dat door het vierde dier wordt beteekend, is niet het Macedonisch-Grieksche rijk. Dit volgt uit de noten 8 en 9. Nog duidelijker blijkt dit uit hetgeen de profetie hier zegt van de tien hoornen, waarmede het vierde dier optrad. Zij stonden alle te gelijk op den kop van het dier en volgden niet de eene op den anderen. De beteekenis hiervan zoekt men vergeefs in het Macedonisch-Grieksche rijk. Want de veldheeren, die zich onmiddellijk na den dood van Alexander te gelijk als koningen opwierpen, zijn niet tien, doch naar de oude geschiedschrijvers (b.v. Justinus hist. XIII 4) niet minder dan dertig in getal. En eenige jaren later ontstonden uit de beroeringen en oorlogen niet tien, maar vier rijken. Tien op elkander volgende koningen in een van deze laatste vier rijken kunnen evenmin bedoeld zijn, want de tien hoornen stonden gelijktijdig op den kop van het dier. Is bijgevolg het Grieksch-Macedonische rijk hier niet beteekend, dan kan ook de andere hoorn, die na hen, d.i. na de tien, opkomt en toch met hen gelijktijdig is, daar hij drie dezer hoornen verbreekt, niet het zinnebeeld zijn van Antiochus Epiphanes. Want de kleine hoorn behoort aan het vierde dier, de laatstgenoemde koning echter is uit het Seleucidische rijk, een der vier, waarin het rijk van Alexander, het derde der vier wereldrijken, gesplitst werd (zie noot 9). In het volgende hoofdstuk (VIII 9 volg.) wordt Antiochus Epiphanes eveneens door den ‘kleinen hoorn’ beteekend, doch deze ‘kleine hoorn’ is geheel verschillend van den kleinen hoorn, waarvan in dit hoofdstuk VII sprake is; zie VIII noot 28. - Volgens de overlevering beteekent het vierde dier het Romeinsche rijk, dat om zijne gewichtige plaats in de wereldgeschiedenis, vooral om zijne verhouding tot het Rijk Gods, zoowel in II 40-43 als in dit gezicht, uitvoeriger beschreven en hier (v. 23) door den engel afzonderlijk verklaard wordt. Op beide plaatsen wordt vooral de nadruk gelegd (zie II noot 43 en hierboven noot 10) op de wereldveroverende en alles overwinnende kracht, welke inderdaad het Romeinsche rijk kenmerkte. Hierna gaat de profetie, zonder acht te geven op de historische opvolging der tijden, welke in een profetisch gezicht gewoonlijk niet in aanmerking komt, in v. 24 onmiddellijk over tot de tien gelijktijdige koningen of koninkrijken, die uit of na het vierde rijk zullen zijn, en tot den kleinen hoorn, die na hen zal opkomen en te gelijk met hen zal heerschen. Deze hoorn, de kleine hoorn van v. 8, die uit het midden der tien hoornen opkomt en, naar v. 24, met deze gelijktijdig is, beteekent het rijk van den Antichrist. Dit blijkt duidelijk uit v. 25; zie noot 27. Daarom behooren ook de tien koningen of rijken, die met den kleinen hoorn gelijktijdig zijn, tot de laatste tijden. Beide komen op uit of na het vierde rijk, om het logisch verband waarin zij tot dit rijk staan, als openbaringen van een en denzelfden anti-christelijken geest. Het vierde rijk is voor den profeet het type van alle God weerstrevende macht. Metterdaad heeft de anti-christelijke macht zich in geen ander rijk in zulk eene mate geopenbaard. Herinneren wij ons slechts de geschiedenis der vervolgingen, welke de Kerk gedurende bijna drie eeuwen van het Romeinsche rijk te lijden had. Daarom vertegenwoordigt dit wereldrijk de anti-christelijke macht van alle volgende eeuwen. Deze zal zich aan het einde der tijden openbaren in de tien rijken, welke naar Apoc. XVII 12-14 ‘zullen strijden met het Lam’, en zij zal haar toppunt bereiken in den door den kleinen hoorn verzinlijkten Antichrist. Welke nu de tien bedoelde koningen of rijken zullen zijn, in welken zin het tiental moet genomen worden, en op wat wijze de Antichrist drie van hen zal ten onder brengen, dit alles behoort tot het duistere gebied der toekomst en blijft voor ons nog verborgen.</note>.</verse> 


<verse osisID="Dan.07.25"> En hij zal woorden tegen den Allerhoogste spreken en de heiligen des Allerhoogsten verdrukken; en hij zal wanen, dat hij tijden en wetten kan veranderen; en zij zullen in zijne hand gegeven worden voor een tijd en tijden en een halven tijd<note n="4034">Zie v. 8, 11 en 21. In II Thess. II 3-10 wordt zakelijk hetzelfde van den Antichrist aangekondigd en op een zelfde wijze zijn grenzenlooze hoogmoed en zijn uiteinde beschreven. Vgl. ook Apoc. XIII 3-8; XIX 20 en XX 9. Tijden, Aram.: ‘zimnin’, beteekenen de heilige feesttijden; wetten zijn die betreffende den heiligen eeredienst. Zij, d.i. de heiligen, zullen in zijne hand, d.i. in zijne macht, gegeven worden door Gods toelating, tot den tijd, die in geheimzinnige woorden wordt aangekondigd: voor een tijd en tijden (d.i. naar de meesten, twee tijden) en een halven tijd. Volgens den H. Ephrem, den H. Hiëronymus en de gewone verklaring, beteekent tijd (Aram.: ‘iddaan’) een jaar, zoodat de verdrukking van den Antichrist drie en een half jaar zal duren, overeenkomstig de ‘twee en veertig maanden’ van Apoc. XIII 5; vgl. Apoc. XI 2 en XII 6. Doch zoowel in het boek der Openbaring, eveneens een profetisch gezicht, als hier kunnen de getallen eene zinnebeeldige waarde hebben en eenen in Gods raad bepaalden tijd van niet langen duur aanduiden. Vgl. Dan. IV 13 en VII 12.</note>.</verse> 


<verse osisID="Dan.07.26"> En het gericht zal gezeten zijn om hem de macht te ontnemen en hem te vernietigen en te verdelgen tot het einde toe<note n="4035">Zie v. 10 en 11.</note>.</verse>

<verse osisID="Dan.07.27"> Maar de heerschappij en de macht en de grootheid des koninkrijks<note n="4036">Aram.: ‘der koninkrijken’. Zie verder v. 14, 18 en 22.</note> onder den ganschen hemel worde gegeven aan het volk van de heiligen des Allerhoogsten, wiens rijk een eeuwig rijk is, en alle koningen zullen hetzelve dienen en het gehoorzamen.</verse>

<verse osisID="Dan.07.28"> Tot dusver het einde des woords<note n="4037">d.i. Het einde van het profetisch gezicht. Zie verder V 9.</note>. Ik, Daniël, werd door mijne gedachten zeer ontsteld, en mijn gelaat veranderde aan mij; doch het woord heb ik in mijn hart bewaard.</verse>

</chapter>


<chapter osisID="Dan.8">
 

<title>Hoofdstuk VIII.</title>
<p>Gezicht van den ram en van den bok met zijne vier hoornen en den kleinen hoorn (v. 1-14); de verklaring (v. 15-27).</p>


<verse osisID="Dan.08.1"> In het derde jaar der regeering van koning Baltassar verscheen mij een gezicht<note n="4038">Van hier af tot hoofdstuk XII is de grondtekst weder Hebreeuwsch; zie de inleiding. Dit gezicht geeft eene nadere verklaring van hetgeen in VII 5, 6 van het tweede en het derde rijk voorspeld was. Zie voor Baltassar V noot 1.</note>. Ik, Daniël, na datgene wat ik gezien had in het begin<note n="4039">d.i. Na het vroegere gezicht.</note>,</verse>

<verse osisID="Dan.08.2"> ik zag in mijn gezicht, toen ik te Susa was, in den burcht, die in het gewest AElam is; ik zag dan in het gezicht, dat ik was aan de poort Ulaï<note n="4040">Susa, eene zeer oude stad, was de hoofdstad van het gewest AElam, dat later onder de Perzische heerschappij Susiana werd geheeten. Of de profeet daar in den geest of wel lichamelijk tegenwoordig was, is onzeker; de tekst laat beide opvattingen toe. Dit gewest was toen wellicht in de macht der Chaldeën; mogelijk echter was de profeet daarheen gezonden als gezant van den Babylonischen vorst. Het hier door poort, in v. 3 door moeras vertaalde Hebr. woord ‘oebal’ beteekent ‘rivier’. De rivier of ‘nâr’ Ulai wordt ook in de opschriften vermeld.</note>.</verse>

<verse osisID="Dan.08.3"> En ik sloeg mijne oogen op, en ik zag; en zie, een ram stond vóór het moeras, met groote hoornen, en de eene was grooter dan de andere en groeide hooger op. Daarna<note n="4041">Naar het Hebr. stond de ram vóór de rivier, d.i. westelijk van de ten westen der stad loopende rivier; hij had twee hoornen, waarvan de eene aanvankelijk kleiner was, doch daarna hooger opgroeide (postea, daarna, voegt men beter bij het voorafgaande). Naar v. 20 beteekent de ram den koning of het rijk der Meden en Perzen, het uit twee volken (daarom twee hoornen) bestaande ééne rijk; de later hooger opgroeiende hoorn duidt aan, dat de Perzen onder Cyrus de overhand kregen op de Meden. Vgl. VII noot 8.</note></verse>

<verse osisID="Dan.08.4"> zag ik den ram met de hoornen stooten naar het westen en naar het noorden en naar het zuiden<note n="4042">Het rijk der Meden en Perzen viel de rijken aan (vgl. Ps. XLIII 6), welke naar deze drie zijden gelegen waren (vgl. VII 5 de drie ribben tusschen de tanden van den beer). Het overwon Mesopotamië, Syrië en Lydië ten westen, de Pontische volken ten noorden (o.a. de Scythen en de Armeniërs), verder Egypte, Ethiopië en Libyë ten zuiden.</note>; en geene dieren konden hem weerstaan noch zich redden uit zijne hand; en hij deed naar zijnen wil en werd groot.</verse>

<verse osisID="Dan.08.5"> En ik gaf acht; en zie, een geitebok kwam van het westen over het aanschijn der geheele aarde, en hij raakte den grond niet; de bok nu had een aanzienlijken hoorn tusschen zijne oogen<note n="4043">Naar v. 21 beteekent de geitebok het Grieksch-Macedonische rijk, de aanzienlijke hoorn deszelfs eersten koning, Alexander den Groote. Hij kwam van het westen, d.i. van het westelijk van Perzië gelegen Macedonië, over het aanschijn der geheele aarde, hyperbolisch gesproken; m.a.w. zegevierend doortrok hij de vele tusschen Macedonië en Perzië gelegen landen en raakte den grond niet, als vloog hij over het aardrijk. Dit wijst (evenals VII 6 de vleugelen van het derde dier) op de ongelooflijke snelheid zijner veroveringen.</note>.</verse>

<verse osisID="Dan.08.6"> En hij kwam tot bij dien gehoornden ram, welken ik vóór de poort had zien staan<note n="4044">Voor gehoornden heeft het Hebr. ‘tweehoornigen’ en in plaats van poort ‘rivier’; zie v. 2 en 3.</note>; en hij liep op hem toe in de onstuimigheid zijner kracht.</verse>

<verse osisID="Dan.08.7"> En toen hij dicht bij den ram was genaderd, viel hij woedend op hem aan en stiet den ram en brak diens twee hoornen; en de ram kon hem niet weerstaan; en toen hij hem op den grond had geworpen, vertrapte hij hem; en niemand kon den ram redden uit zijne hand.</verse>

<verse osisID="Dan.08.8"> En de geitebok werd groot uitermate; en toen hij opgegroeid was, brak de groote hoorn, en er kwamen vier hoornen in zijne plaats op naar de vier winden des hemels<note n="4045">Toen hij opgegroeid, Hebr. ‘in zijne kracht’, was. Op het toppunt zijner macht gekomen, werd Alexander, nog in den bloei zijner jaren, in 324 door den dood weggerukt. En er kwamen vier ‘aanzienlijke’ (Hebr.) hoornen in zijne plaats, d.i. uit het ééne rijk ontstonden in 301, na den slag bij Ipsus, vier machtige rijken (zie v. 22), naar de vier winden of windstreken des hemels. Zie op VII 6, waar deze vier rijken door de vier koppen van het derde dier zijn aangeduid. - Wat in den tusschentijd van 324 tot 301 geschiedde, de oorlogen tusschen Alexander's veldheeren onderling, komt als minder belangrijk niet in aanmerking. Zoo gaat ook v. 9 onmiddellijk over tot den tijd van den vervolger Antiochus.</note>.</verse>

<verse osisID="Dan.08.9"> Uit éénen nu van deze kwam een hoorn op, een kleine; en hij werd groot tegen het zuiden en tegen het oosten en tegen de sterkte<note n="4046">Uit éénen van de vier hoornen, d.i. uit een van de vier rijken, te weten uit dat der Seleuciden (van de andere drie hoornen of rijken gewaagt deze profetie niet; zie echter XI 4 volg.), kwam een hoorn op. Hiermede is Antiochus Epiphanes aangeduid (vgl. I Mach. I 11), die aanvankelijk een kleine hoorn was of (Hebr.:) ‘uit geringheid’ opkwam, Antiochus toch had geen recht op den troon, daar bij den dood van zijn broeder Seleucus Philopator diens zoon en wettige erfgenaam in leven was. Vgl. XI 21. Na met list en geweld den troon te hebben bemachtigd, verhief hij zich tegen het zuiden, d.i. tegen Egypte (zie XI 5, 22; vgl. I Mach. I 17-20), en tegen het oosten, d.i. tegen Perzië en Elymais (I Mach. III 31, 37; VI 1-4), en tegen de sterkte, d.i. tegen het door Jehova's bescherming sterke volk Gods, Hebr. ‘tegen het sieraad’, d.i. tegen het heerlijke land van Gods volk (zie XI 16, 41 en vgl. Jer. III noot 22). Vgl. I Mach. I 21-67.</note>.</verse>

<verse osisID="Dan.08.10"> En hij verhief zich tot aan het heer des hemels; en hij wierp er neder van het heer en van de sterren en vertrad ze<note n="4047">Daniël zag den kleinen hoorn zich verheffen tot aan het heer des hemels, te weten tot aan de sterren, van welke hij er nederwierp. Zij beteekenen naar v. 24 ‘het volk der heiligen’ of het door Antiochus vernederde Israël.</note>.</verse>

<verse osisID="Dan.08.11"> En tot aan den vorst van het heer verhief hij zich; en hij nam van Hem weg het altoosdurende offer, en hij wierp de plaats van zijn heiligdom neder<note n="4048">De kleine hoorn verhief zich zelfs tot aan den vorst van het heer, naar v. 25 ‘den vorst der vorsten’, den God van Israël. Want hij nam van Hem weg het altoosdurende offer, Hebr.: ‘den tamîd’, wat eigenlijk het voor immer vastgestelde beteekent, hier echter den voor altoos vastgestelden eeredienst aanduidt, die o.a. het morgen- en avondoffer voorschreef. Gods heiligdom, den tempel, misbruikte hij tot eene plaats van afgoderij; zie I Mach. I 22 volg.; III 51 en IV 38.</note>.</verse>

<verse osisID="Dan.08.12"> Macht nu werd hem verleend tegen het altoosdurende offer om wille der zonden<note n="4049">Macht tot die vervolging werd aan Antiochus door God verleend om wille der zonden van zijn volk; zie II Mach. IV 13-17. Het Hebr. beteekent volgens sommige nieuweren: ‘En een heer (zie v. 10 en 13) wordt prijsgegeven met den tamîd (zie noot 11) aan de goddeloosheid’ (aan de macht van den goddeloozen Antiochus).</note>; en de waar- heid zal ter aarde worden neergeworpen<note n="4050">d.i. De ware godsdienst met de uitoefening van den eeredienst zal smadelijk en gewelddadig worden verhinderd; zie I Mach. I 43-52, 60.</note>, en hij zal het volvoeren en geluk hebben.</verse>

<verse osisID="Dan.08.13"> En ik hoorde eenen der heiligen spreken, en een heilige zeide tot een anderen, ik weet niet welken, die sprak: Tot hoelang het gezicht en het altoosdurende offer en de zonde der verwoesting, welke is aangericht, en (tot hoelang) zal het heiligdom en het heer vertreden worden<note n="4051">De profeet hoorde eenen der heilige engelen spreken; hij zeide wat in v. 14 volgt, te weten het antwoord op de vraag van een anderen, aan den profeet eveneens onbekenden engel, die vroeg: Tot hoelang zal het gezicht, d.i. het in het gezicht geopenbaarde, duren en (met verklarenden zin: betreffende) het altoosdurende offer of de opheffing van den tamîd (zie noot 11) en de zonde of de gruwel der verwoesting, welke naar v. 11 en 12 is aangericht (het profetisch verleden ziet op het in visioen aanschouwde), en tot hoelang zal het heiligdom (zie noot 15) en het heer (zie noot 10), d.i. al wat heilig is en het volk Gods, vertreden worden?</note>?</verse>

<verse osisID="Dan.08.14"> En hij zeide tot hem: Tot avond en morgen, twee duizend driehonderd dagen, dan zal het heiligdom gereinigd worden<note n="4052">Het Hebreeuwsch heeft in v. 13 en hier niet ‘mikdaasj’, d.i. het heiligdom (gelijk in v. 11; zie IX 17 en XI 31), maar ‘kodesj’, dat het heilige in het algemeen beteekent en als het antwoord op de vraag in v. 13 bepaaldelijk den heiligen eeredienst aanduidt, die dan ‘weder hersteld zal worden’. Bijgevolg wordt het tijdperk aangekondigd, na hetwelk niet de tempel gereinigd (zie I Mach. IV 52-54), maar de eeredienst hersteld zal worden. Dit zal geschieden na twee duizend driehonderd dagen. Metterdaad had de in de vraag bedoelde vervolging, welke op het einde van het jaar 143 der Seleucidische tijdrekening (170 v.Chr.) was begonnen (zie I Mach. I 21-29 en II Mach. V 11-16), niet geheel opgehouden bij de reiniging van den tempel (in het jaar der Grieken 148; zie I Mach. IV 52-54), doch eerst in den zomer van het jaar 150, toen Lysias aan de Joden de vrije uitoefening van hunnen godsdienst toestond (I Mach. VI 59). Het woord dagen, dat in den tegenwoordigen Hebr. tekst ontbreekt, is te recht door de Vulgaat in navolging van de Septuagint en van Theodoretus behouden. Door de uitdrukking avond en morgen, Hebr.: ‘ereb boker’, wordt waarschijnlijk beteekend, dat er gewone dagen bedoeld zijn. Maar deze zegswijze komt aldus in de H. Schrift nergens in die beteekenis voor en kan ook moeilijk in dien zin verklaard worden, daar een volle dag niet alleen uit ‘avond en morgen’ bestaat. Misschien stonden in den oorspronkelijken tekst de medeklinkers van ‘boker’, welke als getalletters - b is twee duizend, k is honderd en r is tweehonderd - twee duizend driehonderd beteekenen, en heeft een afschrijver, die daarvoor ‘boker’, d.i. morgen, las, er ‘ereb’, d.i. avond, bijgevoegd en dit in de plaats van ‘jamim’, d.i. dagen, gezet</note>.</verse>

<verse osisID="Dan.08.15"> Het geschiedde nu, terwijl ik, Daniël, het gezicht zag en het zocht te verstaan, zie, daar stond voor mijn aangezicht als de gedaante van eenen man<note n="4053">Een engel in menschelijke gedaante, te weten Gabriël (v. 16).</note>.</verse> 


<verse osisID="Dan.08.16"> En ik hoorde tusschen den Ulaï de stem van eenen man, en hij riep en zeide: Gabriël, geef aan dezen het gezicht te verstaan<note n="4054">De profeet hoorde de stem van een hoogeren engel, die aan Gabriël kon gebieden. Hij zweefde tusschen de oevers van den Ulaï boven de wateren; zie XII 6. - De naam Gabriël beteekent man of held Gods.</note>.</verse>

<verse osisID="Dan.08.17"> En hij kwam en stond bij de plaats, waar ik stond; en toen hij gekomen was, viel ik van schrik op mijn aangezicht neder; en hij zeide tot mij: Geef acht, menschenzoon, want ten tijde van het einde zal het gezicht vervuld worden<note n="4055">Hebr.: ‘want tot den tijd van het einde (behoort) het gezicht’. Dit beteekent waarschijnlijk, dat hetgeen in het gezicht geopenbaard was, in vervulling zal gaan aan het einde van het derde wereldrijk; want van dezen tijd of dit tijdvak is van v. 5 af sprake; zie v. 19 en 26. Vgl. voor de benaming menschenzoon Ez. II noot 2.</note>.</verse>

<verse osisID="Dan.08.18"> En toen hij tot mij sprak, viel ik voorover ter aarde; en hij raakte mij aan en richtte mij overeind</verse>

<verse osisID="Dan.08.19"> en zeide tot mij: Ik zal u toonen, wat geschieden zal aan het einde der vervloeking; want de tijd heeft zijn einde<note n="4056">Hebr.: ‘wat geschieden zal in den laatsten tijd des toorns’, d.i. aan het einde van genoemd tijdvak, wanneer God zijne gramschap zal toonen; ‘want tot den vastgestelden tijd van het einde’ behoort het gezicht. Vgl. I Mach. I 67 en II 49, waar de vervolging van Antiochus ‘de groote toorn’ (Gods) genoemd wordt, en zie v. 12 volg.</note>.</verse>

<verse osisID="Dan.08.20"> De ram, dien gij gezien hebt, met hoornen, is de koning der Meden en Perzen<note n="4057">Hebr.: ‘zijn de koningen’ of het wereldrijk der Meden en Perzen, dat hier als één rijk door één zinnebeeld is voorgesteld, evenals II 39 en VII 6. Het wordt dus door de Profetie geenszins in twee rijken gescheiden.</note>.</verse>

<verse osisID="Dan.08.21"> Voorts is de geitebok de koning der Grieken, en de groote hoorn, die tusschen zijne oogen was, hij is de eerste koning<note n="4058">De geitebok, Hebr.: ‘de harige bok’, is de koning, d.i. het rijk, der Grieken, Hebr.: ‘van Javan’, te weten het Grieksch-Macedonische wereldrijk, welks eerste koning (Alexander de Groote) door den grooten hoorn wordt aangeduid.</note>.</verse>

<verse osisID="Dan.08.22"> Dat er echter, toen hij gebroken was, vier in zijne plaats opkwamen - vier koningen zullen uit zijn volk opstaan, doch niet in zijne macht<note n="4059">De vier hoornen, die in zijne plaats opkwamen, beteekenen de vier koningen of rijken, waarin dit wereldrijk na den dood van Alexander gesplitst werd (zie op v. 8 en VII 6). Deze vier rijken behooren nog tot het wereldrijk, dat door den geitebok wordt aangeduid, want de vier hoornen zijn de hoornen van dit dier en de vier koningen zullen uit zijn volk, Hebr. ‘uit het volk’, d.i. uit een en hetzelfde volk, opstaan. Dit nu beteekent, dat dit wereldrijk in deze vier rijken nog voortduurt. In II 44 toch zegt de profeet, om den eeuwigen duur van het Messias-rijk aan te duiden, dat dit rijk niet aan een ander volk zal overgaan. Derhalve zijn deze vier rijken niet het vierde wereldrijk van II 40 en VII 7, 23.</note>.</verse> 


<verse osisID="Dan.08.23"> En na hunne heerschappij, wanneer de ongerechtigheden zijn aangegroeid, zal er een koning opstaan, onbeschaamd van aangezicht en bedreven in listen<note n="4060">Hebr.: ‘En aan het einde hunner heerschappij’, te weten der koningen van deze laatste vier rijken, wanneer de ongerechtigheden, d.i. de ongerechten, Hebr.: ‘de afvalligen’, de maat hunner goddeloosheid hebben vol gemaakt, dan zal de in v. 17 vermelde ‘tijd van het einde’ aanvangen. De ‘afvalligen’ zijn volgens velen de afvallige Israëlieten, om wier zonden God de vervolging toeliet (vgl. I Mach. I 12 volg. en II Mach. V 17 volg).; volgens anderen de van God afvalligeheidenen, uit wier midden een koning zal opstaan, onbeschaamd van aangezicht, d.i. zich voor niets schamend en God noch menschen vreezend. Deze koning werd aangeduid door den kleinen hoorn in v. 9; zie het aldaar aangeteekende.</note>.</verse>

<verse osisID="Dan.08.24"> En sterk zal zijne macht worden, doch niet door zijne krachten<note n="4061">Maar door Gods toelating, die om zijn volk te straffen aan Antiochus macht zal verleenen; zie v. 12.</note>; en op ongeloofelijke wijze zal hij alles verderven, en hij zal geluk hebben en het volvoeren. En hij zal machtigen ombrengen en het volk der heiligen<note n="4062">Machtige koningen en het volk der heiligen, d.i. het aan God toegewijde Israël; zie v. 9.</note></verse>

<verse osisID="Dan.08.25"> naar zijne willekeur, en het bedrog zal gelukken in zijne hand<note n="4063">Het Hebr. vertaalt men: ‘En wegens zijne sluwheid zal het bedrog’ enz.</note>; en hij zal zijn hart verheffen en bij den overvloed aan alles<note n="4064">Het Hebr. beteekent waarschijnlijk: en onverwachts; vgl. I Mach. I 32. Zie verder noot 11.</note> zal hij er velen dooden; en tegen den vorst der vorsten zal hij opstaan, en zonder hand zal hij verbroken worden<note n="4065">Verbroken worden ziet terug op den hoorn van v. 9. Antiochus zal niet door menschenhanden omkomen, doch onmiddellijk door God geslagen worden met eene ongeneeslijke ziekte. Vgl. I Mach. VI 10-13 en II Mach. IX 5. - Daar Antiochus Epiphanes om zijne hoovaardij en goddeloosheid, om zijnen haat tegen Gods volk een profetisch beeld is van den Antichrist, gelijk de tijd der verdrukking, welke het einde van het Oude Verbond voorafging, overeenkomst heeft met de in de H. Schrift voorspelde vervolging der Kerk aan het einde der dagen, zijn beiden, Antiochus en de Antichrist, voorgesteld onder het ééne zinnebeeld van den kleinen hoorn en is er tusschen beider optreden niet weinig gelijkenis. Maar tevens maakt de profeet tusschen beiden een wezenlijk onderscheid. De kleine hoorn van VIII 9 komt op uit eenen der vier hoornen, te weten uit het Seleucidische rijk, een der vier, waarin het Grieksch-Macedonische rijk (het derde dier van VII 6) gesplitst is. Maar de kleine hoorn van VII 8 komt op uit het midden, d.i. tusschen, de tien hoornen van het vierde dier als de elfde zelfstandige hoorn; deze rukt drie van de tien hoornen uit enz., wat van den kleinen hoorn in hoofdst VIII niet vermeld wordt. Verder is ook beider uiteinde geheel verschillend; vgl. VIII 25 met net plechtige gericht in VII 9-11.</note>.</verse> 


<verse osisID="Dan.08.26"> En het gezicht van avond en morgen<note n="4066">Zie noot 15. Ook hier moet men volgens sommigen lezen: ‘En het gezicht van de twee duizend driehonderd dagen’. Dit gezicht, te weten de openbaring aangaande de vervolging van Antiochus en derzelver duur, is het eigenlijke onderwerp dezer profetie; wat van het Medo-Perzische rijk en het Grieksche gezegd is, was als de inleiding hiertoe.</note>, waarvan sprake was, is waar; gij dan, verzegel het gezicht, want het zal na vele dagen geschieden<note n="4067">Verzegel, Hebr.: ‘sluit het gezicht op’; m.a.w. bewaar het zorgvuldig, opdat het bij de vervulling na vele dagen (na meer dan drie eeuwen) tot bevestiging van Gods waarachtigheid en tot bemoediging van Gods dienaren strekke.</note>.</verse>

<verse osisID="Dan.08.27"> En ik, Daniël, ik kwijnde en werd ziek dagen lang; en toen ik was opgestaan, deed ik de werken des konings; en ik bleef ontzet over het gezicht, en niemand was er, die het verklaarde<note n="4068">Daniël deed de werken des konings, d.i. datgene wat zijne bediening hem oplegde; zie II 49. Niemand zijner vertrouwden, aan wie hij het gezicht mededeelde, kon hem de uitlegging des engels nader verklaren. Anderen vertalen het Hebr.: ‘en niemand bemerkte het’, dat ik ontsteld over het profetisch gezicht nadacht.</note>.</verse>

</chapter>


<chapter osisID="Dan.9">
 

<title>Hoofdstuk IX.</title>
<p>Daniël belijdt de schuld van zijn volk en bidt om ontferming (v. 1-19); God zendt den engel Gabriël ter openbaring van de profetie der zeventig jaarweken (v. 20-27).</p>


<verse osisID="Dan.09.1"> In het eerste jaar van Darius, den zoon van Assuerus, uit het geslacht der Meden, die gebood over het rijk der Chaldeën,</verse>

<verse osisID="Dan.09.2"> in het eerste jaar zijner regeering begreep ik, Daniël, in de boeken het getal der jaren, waaromtrent het woord des Heeren geworden was aan Jeremias, den profeet, dat er voor de verwoesting van Jerusalem zeventig jaren zouden vervuld worden<note n="4069">In de boeken, d.i. in de verzameling der heilige geschriften, waartoe de profetie van Jeremias destijds reeds gerekend werd, las Daniël de voorspelling, dat er voor de verwoesting van Jerusalem enz. Zie Jer. XXV 11. Waren de zeventig jaren vervuld, dan zou God (naar Jer. XXV 12) aan den koning van Babylon zijne ongerechtigheid bezoeken en zou daarmede (naar Jer. XXIX 10) het tijdperk aanbreken, waarop God zijn ‘goed woord’ betreffende de herstelling van zijn volk zal gestand doen. In het eerste jaar van Darius zou dit tijdperk weldra in vervulling gaan. Want dewijl een koning uit het geslacht der Meden gebood, Hebr. ‘koning was gemaakt’, over het rijk der Chaldeën, was derhalve Gods straffende bezoeking over Babylon reeds begonnen. - Wie hier bedoeld is door Darius, den zoon van Assuerus, Hebr.: ‘van Achasjverôsj’, kan men nauwelijks gissen. Mogelijk is door de afschrijvers ‘Darius’ gesteld in de plaats van ‘Cyrus’ en ‘Achasjverôsj’, in de plaats van ‘Achaemenes’, van wien Cyrus afstamde; dat deze van Medischen bloede was, kan noch bevestigd noch ontkend worden. Sommigen gissen, dat de Meed Bardia (523) bedoeld is (zie VI noot 1). Volgens Zach. I 12 werd zeventig jaren na de verwoesting van Jerusalem (in 587) door de Chaldeën eene meer volledige herstelling van het Rijk Gods verwacht.</note>.</verse> 


<verse osisID="Dan.09.3"> En ik richtte mijn aangezicht tot den Heer, mijnen God, om te bidden en te smeeken in vasten, in zak en asch<note n="4070">Hoewel de profeet niet twijfelde aan Gods getrouwheid, bad hij toch om ontferming en deed hij boete als vertegenwoordiger van zijn schuldig volk. Zie Jer. XXIX 12-14, waar God dit van zijn volk verwacht en als voorwaarde stelt voor de herstelling. Vgl. Jer. XVIII 7-8 en Ez. XXXIII 14 volg.</note>.</verse>

<verse osisID="Dan.09.4"> En ik bad den Heer, mijnen God, en ik deed belijdenis en sprak<note n="4071">Het gebed begint (v. 4-14) met eene belijdenis der zonden van het volk en herhaalt de gedachten, uitgedrukt in Bar. I 15 - II 10. Zie Bar. I noot 20.</note>: Ik smeek, Heer, groote en ontzaglijke God, die het verbond en de goedertierenheid handhaaft jegens hen, die U liefhebben en uwe geboden onderhouden<note n="4072">Vgl. voor den aanhef Deut. VII 9, 21 en III Reg. VIII 23. Het verbond en de goedertierenheid beteekent de krachtens het verbond beloofde genade.</note>!</verse>

<verse osisID="Dan.09.5"> Wij hebben gezondigd, ongerechtigheid bedreven, goddeloos gehandeld; en wij zijn afvallig geworden en afgeweken van uwe geboden en rechten.</verse>

<verse osisID="Dan.09.6"> Wij hebben niet gehoorzaamd aan uwe dienstknechten, de profeten, die in uwen naam gesproken hebben tot onze koningen, tot onze vorsten, tot onze vaderen en tot al het volk des lands.</verse>

<verse osisID="Dan.09.7"> U, o Heer, is de gerechtigheid, ons echter de beschaming des aangezichts, gelijk het is ten huidigen dage met de manschap van Juda en met de bewoners van Jerusalem en met geheel Israël, met hen, die nabij zijn, en met hen, die verre zijn in al de landen, werwaarts Gij hen verdreven hebt om hunne ongerechtigheden, waarmede zij gezondigd hebben tegen U.</verse> 


<verse osisID="Dan.09.8"> Heer, ons is de beschaming des aangezichts, onzen koningen, onzen vorsten en onzen vaderen, die gezondigd hebben.</verse>

<verse osisID="Dan.09.9"> Maar bij U, den Heer, onzen God, is barmhartigheid en vergeving; want<note n="4073">De reden, waarom zij Gods barmhartigheid behoeven.</note> wij zijn afvallig geworden van U,</verse>

<verse osisID="Dan.09.10"> en wij hebben niet gehoord naar de stem van den Heer, onzen God, om te wandelen in zijne wet, die Hij ons gegeven heeft door zijne dienstknechten, de profeten.</verse>

<verse osisID="Dan.09.11"> En geheel Israël, zij hebben uwe wet overtreden en zijn afgeweken om niet te hooren naar uwe stem; en op ons drupte de vervloeking en de verwensching neder<note n="4074">Hebr.: ‘en op ons stortte zich uit de vloek en de eed’, d.i. de onder eed bezworen vloek.</note>, die geschreven staat in het boek van Moses, den dienstknecht Gods, omdat wij gezondigd hebben tegen Hem.</verse>

<verse osisID="Dan.09.12"> En Hij heeft zijne woorden gestand gedaan, die Hij gesproken heeft aangaande ons en aangaande onze vorsten, die ons gericht hebben, dat Hij over ons groot onheil brengen zou, hoedanig onder den ganschen hemel nooit geschied is, zooals het overkomen is aan Jerusalem.</verse>

<verse osisID="Dan.09.13"> Gelijk geschreven is in de wet van Moses, al dat onheil is gekomen over ons; en wij hebben uw aangezicht niet verbeden, Heer, onze God, door terug te keeren van onze ongerechtigheden en te denken aan uwe trouw<note n="4075">Hadden zij acht gegeven op Gods trouw in het vervullen der aangekondigde straffen, dan zouden zij zich bekeerd hebben.</note>.</verse>

<verse osisID="Dan.09.14"> En de Heer waakte over het onheil<note n="4076">Vgl. Jer. I 12; XXXI 28; XLIV 27.</note> en bracht het over ons: rechtvaardig is de Heer, onze God, in al zijne werken, die Hij gedaan heeft; wij toch hoorden niet naar zijne stem.</verse>

<verse osisID="Dan.09.15"> En nu<note n="4077">Hier begint het gebed om ontferming. Zie Bar. II 11 volg.</note>, Heer, onze God, die uw volk hebt uitgevoerd uit het land Egypte met machtige hand en</verse> 
<verse osisID="Dan.09.1">U eenen naam gemaakt hebt, gelijk het is ten huidigen dage - wij hebben gezondigd, wij hebben ongerechtigheid bedreven,</verse>

<verse osisID="Dan.09.16"> o Heer, tegen al uwe gerechtigheid! Moge, bid ik, uwe gramschap en uwe verbolgenheid zich afwenden<note n="4078">Zie voor de woordvoeging in het Hebr. Bar. II noot 12.</note> van uwe stad Jerusalem en van uwen heiligen berg! Want om onze zonden en de ongerechtigheden onzer vaderen zijn Jerusalem en uw volk tot een smaad voor allen, die rondom ons zijn.</verse>

<verse osisID="Dan.09.17"> Nu dan, onze God, verhoor het gebed van uwen dienstknecht en zijne smeekingen, en toon uw gelaat over uw heiligdom, dat verwoest is, om uwentwil<note n="4079">Zie Bar. II 14 volg.</note>.</verse>

<verse osisID="Dan.09.18"> Neig, mijn God, uw oor en hoor, open uwe oogen en zie onze verwoesting en de stad, waarover uw naam is uitgeroepen; want niet om onze gerechte werken leggen wij de gebeden neder voor uw aangezicht, maar om uwe vele barmhartigheden.</verse>

<verse osisID="Dan.09.19"> Verhoor, Heer, vergeef, Heer, geef acht en doe! Draal niet, om uwentwil, mijn God; want uw naam is uitgeroepen over de stad en over uw volk<note n="4080">Zie Bar. II noot 14.</note>.</verse>

<verse osisID="Dan.09.20"> En terwijl ik nog sprak en bad en mijne zonden en de zonden van mijn volk Israël beleed en mijne gebeden voor het aangezicht van mijnen God nederlegde ter gunste van den heiligen berg van mijnen God;</verse>

<verse osisID="Dan.09.21"> terwijl ik nog sprak in het gebed, zie, daar kwam de man Gabriël, dien ik in het gezicht bij den aanvang gezien had, ijlings aangevlogen, en hij raakte mij aan ten tijde van het avondoffer<note n="4081">De man Gabriël (zie VIII noot 16 en 17), dien ik bij den aanvang, Hebr.: ‘te voren’, te weten in het gezicht van VIII 16 volg., gezien had. Dezelfde engel, die bij het geheim der Menschwording optreedt (Luc. I 26 volg.), wordt hier gezonden om den tijd daarvan en de zegeningen, in dit geheim besloten, aan te kondigen. Voor raakte mij aan hebben de Septuag. en de Syrische vertaling: ‘naderde tot mij’ ten tijde van het avondoffer, dat tusschen de twee avonden moest worden opgedragen. Zie Exod. XII noot 7.</note>.</verse> 


<verse osisID="Dan.09.22"> En hij onderrichtte mij en sprak tot mij en zeide: Daniël, nu ben ik uitgegaan om u te onderrichten en te doen begrijpen.</verse>

<verse osisID="Dan.09.23"> Van den aanvang uwer gebeden af is een woord uitgegaan<note n="4082">Een woord, te weten het raadsbesluit van v. 24 volg., is uitgegaan of geopenbaard aan Gabriël met den last om het aan Daniël bekend te maken.</note>; en ik, ik ben gekomen om het u bekend te maken, omdat gij een man van verlangens zijt<note n="4083">Die vurig verlangt naar de herstelling van stad en tempel (v. 16, 17). Het Hebr. kan ook beteekenen: een man (door God) verlangd, d.i. Hem dierbaar en daarom verhoord en met deze openbaring begunstigd.</note>; gij dan, geef acht op het woord en wees opmerkzaam op het gezicht<note n="4084">Op het woord (zie noot 14) en op het gezicht, d.i. op hetgeen de aan u verschijnende engel gaat zeggen.</note>.</verse>

<verse osisID="Dan.09.24"> Zeventig weken zijn afgekort over uw volk en over uwe heilige stad<note n="4085">In v. 24 vat de engel den inhoud der godspraak samen. Zeventig weken, niet van dagen, want de hierna genoemde zegeningen en beloften konden niet binnen dit korte tijdsbestek in vervulling gaan, maar weken van jaren, die bij de Israëlieten bekend waren (Lev. XXV 8) en telkens sloten met het ‘zevende jaar’ of het sabbatjaar (Lev. XXV 4). De zeventig weken van jaren beantwoorden aan de zeventig jaren, waarover Daniël nadacht (v. 2). Zij zijn het antwoord op zijn gebed voor de herstelling van den tempel (v. 17) en van de stad (v. 18), doch beloven onvergelijkbaar hoogere en betere zegeningen. De zeventig jaarweken, een tijdperk van tien jubileeën, wellicht om de volheid der toekomstige verlossing aan te duiden, zijn afgekort, Hebr.: ‘uitgesneden’, d.i. afgebakend en vastgesteld, over uw volk en over uwe heilige, d.i. aan God toegewijde (zie v. 19), stad, en wel de uwe, om uwe liefde en uwe bezorgdheid voor beider herstelling.</note>, opdat de overtreding voltooid worde en de zonde een einde neme en de ongerechtigheid worde uitgedelgd en de eeuwige gerechtigheid worde aangebracht en vervuld worde gezicht en profetie en gezalfd de Heilige der heiligen<note n="4086">God heeft dit tijdperk van zeventig jaarweken vastgesteld, opdat de door de profeten aangekondigde zegeningen van den Messias in vervulling zouden gaan. Te weten opdat de overtreding, Hebr.: ‘de afval’, nl. van God en het Verbond, voltooid, d.i. vernietigd of geheel en al weggenomen, worde en de zonde een einde neme en de ongerechtigheid of de schuld der bedreven zonden worde uitgedelgd, Hebr. ‘verzoend’, nl. door den zoendood van den Messias. Zie o.a. Is. LIII 4-12 en Jer. XXXI 34, waar dit als het werk van den Messias wordt aangekondigd, en vgl. Matth. I 21 en Luc. I 68-79. Verder opdat de eeuwige gerechtigheid of het eeuwigdurende leven der genade en der glorie, hetwelk door de zonde van Adam van de aarde was verbannen, door den Messias (volgens Ps. LXXI; Is. LIII 11; Jer. XXIII 5, 6) worde aangebracht, en opdat door zijne komst gezicht en profetie vervuld worde of, Hebr.: ‘gezicht en profeet (een verzamelwoord voor het profetendom) verzegeld’, d.i. besloten en geëindigd worde; want door het Nieuwe Verbond is het tijdperk der voorafbeelding en voorspelling besloten (vgl. Luc. XVI 16; Hebr. I 1). Eindelijk opdat de Heilige der heiligen, d.i. de allerheiligste Messias zelf, de verdienende oorzaak der genoemde zegeningen, gezalfd, d.i. vervuld, worde met de volheid der gaven van den H. Geest (zie Act. X 38) om voor zijn volk koning, priester en profeet te zijn (vgl. Ps. II 2, 6; XLIV 8; Is. LXI 1). Vertaalt men met de nieuweren: ‘opdat het Heilige der heiligen gezalfd worde’, dan is er sprake van het heiligdom, waarin God (volgens Is. IV 5, 6; Jer. III 17; Ez. XXXVII 26, 27) te midden van zijn volk woont, van de woontent Gods met de menschen (Apoc. XXI 3), van het Huis van God (I Tim. III 15), nl. van de Kerk van Christus, die gezalfd is door de nederdaling van den H. Geest op den Pinksterdag (Act. II 1 volg.) en als het mystisch lichaam van Christus met haar Hoofd ten innigste is vereenigd. Evenwel steunt de opvatting der Vulgaat op het gezag van den Hiëronymus, van den H. Hippolytus in zijn commentaar op den Griekschen tekst en van den H. Ephrem in zijne verklaring van de Syrische vertaling.</note>.</verse> 


<verse osisID="Dan.09.25"> Weet alzoo en geef acht: Van het uitgaan des woords om Jerusalem wederom op te bouwen tot aan den Gezalfde, den vorst, zullen er zeven weken en twee en zestig weken zijn, en weder zullen opgebouwd worden straat en muren in den druk der tijden<note n="4087">Het uitgangspunt der zeventig jaarweken is een woord, d.i. zeer waarschijnlijk een koninklijk bevel, om Jerusalem wederom op te bouwen. Tot aan den Gezalfde, den vorst: overeenkomstig het Hebreeuwsche taaleigen, vooral in dichterlijke en profetische plaatsen, ontbreekt in den grondtekst het lidwoord vóór de beide namen, hoewel uit het zinverband allerduidelijkst blijkt, wie de bedoelde persoon is. Het is de Heilige der heiligen van v. 24, die gezalfd zou worden vóór het einde der zeventig jaarweken, ten einde de (v. 24) beloofde zegeningen aan zijn volk te brengen. Hij toch, de Messias, wordt in Ps. II 2 (vgl. Ps. XLIV 8) de Gezatfde geheeten; hij is de Vorst uit het geslacht van David, die den troón van David in eeuwigheid zal bevestigen (volgens Is. IX 6, 7; Jer. XXIII 5; XXXIII 15; Ez. XXXIV 23), de eenige vorst, die na den val van Sedecias, volgens Ez. XXI 25-27 (Hebr.), recht had op den troon van David. Tot aan den Gezalfde zullen er zeven weken en twee en zestig weken zijn. De profetie verdeelt het tijdvak van negen en zestig weken in twee tijdperken, omdat aan elk dezer een belangrijk feit zal zijn verbonden: binnen de eerste zeven jaarweken zal Jerusalem zijn opgebouwd en na de daarop volgende twee en zestig weken zal de Gezalfde gedood worden (v. 26). Straat is een verzamelwoord, dat de pleinen en straten beteekent; door muren zijn in het algemeen de vestingwerken aangeduid. Deze stoffelijke herstelling zal geschieden in den druk der tijden, d.i. onder vervolging en tegenkanting der vijanden.</note>.</verse>

<verse osisID="Dan.09.26"> En na de twee en zestig weken zal de Gezalfde gedood worden<note n="4088">Na de twee en zestig weken. Dit na kan òf in eigenlijke beteekenis genomen worden, zoodat de dood van den Gezalfde na het einde dezer twee en zestig jaarweken, en dus in de zeventigste jaarweek wordt gesteld; òf het kan in minder strengen zin beteekenen: in de laatste dezer twee en zestig weken; zie Jos. III noot 1 en vgl. b.v. Matth. XXVII 63 met 64. De Gezalfde, in het Hebr. wederom zonder lidwoord, hoewel duidelijk dezelfde Gezalfde als in v. 25 bedoeld is. Hij zal gedood, naar de kracht van het Hebr. woord, gewelddadig omgebracht worden; vgl. Is. LIII</note>; en het zal niet zijn volk wezen, dat hem verloochenen zal<note n="4089">De Vulgaat geeft door deze omschrijvende vertaling een waarschijnlijken zin aan de duistere elliptische Hebr. woorden: ‘en niet voor hem’. Het volk nl., dat hem toebehoort, zal hem als den Messias verloochenen en daarom ophouden zijn volk te zijn. Want met dit laatste wordt de verloochening in onmiddellijk verband gebracht door de volgende woorden.</note>. En een volk met eenen vorst<note n="4090">Hebr.: ‘het volk van eenen vorst’, die komt. Dit komen is ook XI 13, 16, 21 in den zin van een vijandelijk optreden gebezigd. Het gevolg dezer komst is de verwoesting van de stad en het heiligdom.</note>, die komt, zal de stad en het heiligdom te gronde richten; en het einde daarvan zal verdelging zijn, en na het einde van den krijg vastgestelde verwoesting<note n="4091">En het einde daarvan, van het heiligdom met de stad, (Hebr.) ‘zal zijn door de overstrooming’, d.i. door den stroom der ontelbare vijandelijke legerscharen (vgl. XI 10, 40). Verder naar het Hebr.: ‘en tot aan het einde (d.i. tot aan derzelver eindverdelging) de krijg, de (door God) vastgestelde (en daarom onafwendbare) verwoestingen’.</note>.</verse>

<verse osisID="Dan.09.27"> Eéne week nu zal voor de velen het verbond bevestigen<note n="4092">Eéne week is het onderwerp. Omdat de godspraak hoofdzakelijk ten doel heeft den tijd der herstelling te bepalen, wordt aan de ééne week toegeschreven, wat in deze jaarweek geschieden zal. Zij zal het verbond, te weten het door Jer. XXXI 31 voorspelde Nieuwe Verbond, bevestigen voor de velen, d.i. voor de groote menigte dergenen, die tot het Verbond toetreden.</note>; en in de helft der week zal slachtoffer en spijsoffer ophouden<note n="4093">In de helft der week, naar het Hebr. nogmaals het onderwerp: ‘en de helft der week’, d.i. datgene, wat in de helft der week geschiedt, zal slachtoffer en spijsoffer, bloedige en onbloedige of alle offers van den Mosaïschen eeredienst, m.a.w. den geheelen eeredienst, doen ophouden.</note>; en in den tempel zal de gruwel der verwoesting zijn; en tot aan de verdelging en het einde zal de verwoesting duren<note n="4094">Gruwel beteekent niet zelden de afgoderij of de afgoden (vgl. IV Reg. XXIII 13; Jer. IV 1; VII 30 enz.). Van den gruwel der verwoesting, die hier ‘door Daniël voorspeld is en op de heilige plaats zal staan’, spreekt Christus (Matth. XXIV 15) als van een feit, dat toen weldra in vervulling zou gaan. Uit de vergelijking dezer plaats met Luc. XXI 20 schijnt te volgen, dat ‘de gruwel der verwoesting’ beduidt de afgodisch vereerde standaarden van het vijandelijke leger, hetwelk Jerusalem weldra zou omsingelen. Hetzelfde kan door het Hebr. ‘vleugel’ zijn beteekend. Als op vleugelen, op de gevleugelde arenden der Romeinsche standaarden, kwam ‘de verwoesting’, d.i. de verwoester zelf, als aangevlogen. Ditmaal echter (anders dan Jer. IV 27; V 10, 18; XXX 11) zal de verwoesting, naar het goddelijk raadsbesluit, de eindverdelging zijn van het volk, de stad en haren tempel. Dit wordt met nadruk beteekend door de laatste woorden van het vers, welke de Vulgaat eenigszins vrij, doch overeenkomstig den zin goed teruggeeft. Het Hebr. kan men vertalen: ‘en (het zal zijn) tot aan de eindverdelging, (tot aan) de vastgestelde vernietiging, welke zich (als een watervloed) zal uitstorten over het verwoeste’, dat daarom voor immer verzwolgen en vernietigd zal blijven. De vervulling dezer laatste woorden is voor een ieder duidelijk. Werkelijk hebben de Romeinen onder Vespasianus de stad en den tempel verwoest en verdelgd na eenen oorlog van drie en een half jaar en de Joodsche natie deels uitgemoord deels in krijgsgevangenschap verstrooid, zoodat van dien tijd af het volk als zoodanig heeft opgehouden te bestaan. Dit klaarblijkelijke feit der geschiedenis toont aan, dat de profetie tot haar laatste woord toe in vervulling is gegaan. Bijgevolg is de Christus, die te voren was opgetreden en door zijne prediking, zijne wonderwerken en zijnen kruisdood de profetieën van het Oude Verbond vervuld, de zonden uitgeboet en de eeuwige gerechtigheid aangebracht had, de door Daniël voorspelde Gezalfde, de Vorst, die in zijn Rijk, zijne Kerk, heerscht in alle eeuwigheid. Ofschoon derhalve de vervulling der geheele profetie niet twijfelachtig is, blijft het evenwel moeilijk de overeenstemming der zeventig jaarweken met de geschiedenis aan te toonen, vooral omdat het uitgangspunt van v. 25 niet geheel vaststaat. Velen zien in het woord om Jerusalem wederom op te bouwen het bevelschrift van I Esdr. VII 12-26, uitgevaardigd in het zevende jaar van Artaxerxes. Volgens hen is deze koning Artaxerxes I Longimanus, wiens zevende jaar viel in 458 of 457 v.Chr. De negen en zestigste jaarweek eindigde dan in het jaar 26 of 27 der Christelijke tijdrekening, omstreeks welken tijd Christus zijn openbaar leven was begonnen. Maar tegen deze opvatting pleit, dat in het bevelschrift van I Esdr. VII van Jerusalem's opbouwing met geen enkel woord gerept wordt. Daarbij hebben de jongste onderzoekingen het minstens waarschijnlijk gemaakt, dat aldaar sprake is van Artaxerxes II of Mnemon, wiens zevende jaar viel in 398 v.Chr. - Beter stelt men als het uitgangspunt van v. 25 het twintigste jaar van Artaxerxes I, waarin volgens II Esdr. II 1-8 Nehemias vergunning verkreeg om de muren, torens enz. van Jerusalem te herbouwen (vgl. Eccli. XLIX 15). Het twintigste jaar van Artaxerxes I begon in 445 of 444 v.Chr. De toen loopende jaarweek (zie noot 17) was toen bijna aan haar einde. Want naar de beste berekening begon in 443 v.Chr. een sabbatjaar, het laatste jaar eener jaarweek (zie II Esdr. VIII noot 15). De eerste der zeventig jaarweken was dus begonnen in 449 en geëindigd in 442. In deze jaarweek, waarschijnlijk in 444 v.Chr., trok Nehemias met den lastbrief van Artaxerxes I naar Jerusalem. Naar het verhaal van II Esdr. III-IV en VI 15 herbouwde hij in den druk der tijden (v. 25) den muur van Jerusalem, en wel in twee en vijftig dagen. Doch de volkomen herstelling der geheele stad vorderde ongetwijfeld eene veel langere tijdruimte; vgl. II Esdr. VI 15 en VII 4. Hoelang deze tijdruimte geduurd heeft, is in de geschiedenis niet opgeteekend. Volgens de profetie (v. 25) ‘zullen er zeven weken.... zijn en weder zullen opgebouwd worden straat en muren’. Wanneer nu de eerste jaarweek was begonnen in 449, dan begon de zevende in 407 en eindigde in 400. Kort daarna, in 398, althans volgens de nieuwere meening, kwam Esdras te Jerusalem. En opmerkelijk wordt noch in het bevelschrift van I Esdr. VII 12 volg. noch in het verhaal van hetgeen Esdras te Jerusalem verrichtte (zie I Esdr. VIII-X) met een enkel woord gerept van de stoffelijke herstelling van Jerusalem; zij wordt integendeel als geëindigd verondersteld (zie b.v. I Esdr. IX 9). De eerste van de daarop volgende ‘twee en zestig’ jaarweken begon in 400 v.Chr.; derhalve begon de negen en zestigste jaarweek in het jaar 28 en eindigde in het jaar 35 n.Chr. Volgens deze berekening is Christus den kruisdood gestorven in de negen en zestigste week, wat v. 26 niet verbiedt (zie noot 20). De zeventigste week loopt dan van het jaar 35 tot het jaar 42 n.Chr., in welken tijd het Evangelie voornamelijk aan de Joden werd verkondigd, terwijl omstreeks het einde daarvan de H. Petrus zijnen zetel te Rome vestigde en de H. Paulus zijne eerste Apostolische reis begon, om het Evangelie, dat de Joden verwierpen, aan de heidenen te prediken (Act. XIII 46 volg.). Het schijnt, dat van deze laatste jaarweek in de profetie niet uitdrukkelijk wordt gesproken, wat na v. 24, waarin zeventig weken als de tijd van genade voor het Joodsche volk worden aangekondigd, ook niet noodig was. Volgens Joodsche overlevering werd er omstreeks het jaar 42 n.Chr. een jubeljaar gevierd; en zoo zou het tijdperk van tien jubileeën (zie noot 17) zeer passend met een jubeljaar sluiten. - In de tweede helft van v. 26 gaat de engel over tot de verwoesting van Jerusalem en den tempel, welke het gevolg zoude zijn van de verwerping van den Messias. Daar deze verwoesting plaats had in het jaar 70 n.Chr., valt zij niet binnen de ‘zeventig’ jaarweken van v. 24. Daarom is het geenszins onwaarschijnlijk, dat de ‘ééne week’, waarvan in v. 27 sprake is, niet de laatste der zeventig jaarweken beteekent, maar eene nieuwe week aanduidt, nl. de noodlottige jaarweek, waarin de Joodsche natie ten gronde ging, toen de Romeinen onder Vespasianus, na eenen krijg van drie en een half jaar (de helft eener jaarweek), in het sabbatjaar 70 n.Chr., den tempel voor immer verwoestten en den Israëlietischen offerdienst voorgoed onmogelijk maakten. Door deze gebeurtenis werd het Nieuwe Verbond op schitterende wijze bevestigd; het bleek nu duidelijk, dat de Mosaïsche wet door God afgeschaft, het Oude Verbond te niet gedaan was, dat dus de Messias gekomen was en dat deze Messias niemand anders kon zijn dan Jesus Christus, die den ondergang van Jerusalem en den tempel in de duidelijkste woorden, als het gevolg van zijne verwerping door de Joden, had voorspeld. - Men kan echter ook aannemen, dat de ‘ééne week’ van v. 27 terugziet op de negen en zestigste week, waarvan in v. 26 volgens deze berekening sprake is, zoodat de in v. 27 bedoelde bevestiging van het Nieuwe Verbond geschied is door het Bloed van den Godmensch (vgl. Matth. XXVI 28); de kruisdood van Christus in ‘de helft der week’ heeft rechtens ‘slachtoffer en spijsoffer’ doen ophouden. En hiermede wordt dan, gelijk in v. 26, de immerdurende eindverwoesting van den tempel, de plaats van den Mosaïschen eeredienst, logisch verbonden. - Anderen geven eenigszins andere verklaringen om de vervulling der zeventig jaarweken in de geschiedenis aan te toonen. Doch hoewel er verschil van meening is over de berekening der jaarweken, allen, zoowel de oudste Kerkvaders als de latere katholieke schriftverklaarders, komen bijna zonder uitzondering hierin overeen, dat de beroemde profetie van Daniël den Messias betreft en den tijd zijner komst bepaalt.</note>.</verse>

</chapter>


<chapter osisID="Dan.10"> 
 

<title>Hoofdstuk X.</title><p>Godspraken aangaande het derde rijk met betrekking tot Israël (X-XII). Inleiding (X-XI .1 Na rouw en vasten ziet Daniël eenen engel, die hem bemoedigt (v. 1-12), die, bijgestaan door Michaël, de zaak van Gods volk behartigt en thans gekomen is om den profeet te onderrichten (v. 13-21).</p>


<verse osisID="Dan.10.1"> In het derde jaar van Cyrus, den koning der Perzen, werd aan Daniël, bijgenaamd Baltassar, een woord geopenbaard<note n="4095">In het derde jaar der regeering van Cyrus te Babylon, in 536, twee jaren na zijn bevelschrift, waarin hij aan de Judeërs vergunning had verleend om naar het vaderland terug te keeren (vgl. I Esdr. I 1 volg.). Dezen hadden in het tweede jaar hunner komst te Jerusalem een begin gemaakt met den tempelbouw en weldra de grondslagen van het huis Gods gelegd (I Esdr. III 8 volg.). Doch reeds spoedig moest het werk worden gestaakt om de vijandelijkheden der Samaritanen (I Esdr. IV 1-5). Het bericht daarvan was waarschijnlijk de oorzaak, waarom Daniël in rouw en vasten (v. 2, 3) een vurig gebed tot God opzond voor het heil van zijn volk (v. 12). God zond hem zijnen engel, die hem de toekomst van zijn volk openbaarde in de profetie van X-XII. Zij bevat nadere bijzonderheden over het derde wereldrijk, vooral in deszelfs betrekking tot Israël. - Daniël behoorde niet tot degenen, die door Gods geest waren opgewekt om naar Jerusalem terug te keeren (zie v. 4). Hij was overeenkomstig den wil van God achtergebleven om door zijnen invloed aan het hof de belangen van zijn volk te behartigen. - Zie voor Baltassar, den Chaldeeuwschen naam van Daniël, I noot 10.</note>; en het woord is waarheid en groote kracht; en hij gaf acht op het woord, want opmerkzaamheid is noodig bij het gezicht<note n="4096">Het woord, d.i. de openbaring, is waarheid, geene ijdele godspraak, gelijk de valsche profeten zelfs in de ballingschap gaven (vgl. Jer. XXIX 8 volg., 15; Ez. XIII); het is groote kracht, Hebr.: ‘tsaba’, d.i. krijgsdienst (vgl. Is. XL noot 2), d.w.z. het handelt over legers en oorlogen. En hij gaf acht op het woord (verder naar het Hebr.) ‘en hij gaf acht op het gezicht’, d.i. op hetgeen de hem verschijnende engel ging zeggen.</note>.</verse> 


<verse osisID="Dan.10.2"> In die dagen treurde ik, Daniël, gedurende de dagen van drie weken<note n="4097">Hebr. ook in v. 3: ‘drie weken van dagen’, niet van jaren gelijk IX 24 volg. Doch het kan ook beteekenen: drie volle weken; vgl. Num. XI 20.</note>;</verse>

<verse osisID="Dan.10.3"> begeerlijk brood at ik niet, en vleesch en wijn kwamen niet in mijnen mond, maar ook zalfde ik mij niet met zalfolie, totdat de dagen van drie weken vervuld waren<note n="4098">Begeerlijk brood, d.i. kostelijke spijzen of feestspijzen, b.v. vleesch en wijn; vgl. Gen. XXVII 25; Is. XXII 13. Het zalven was een teeken van feestvreugde; vgl. Ps. CIII 15; Prov. XXXI 6; Eccles. IX 7, 8; Is. V 12.</note>.</verse>

<verse osisID="Dan.10.4"> Op den vier en twintigsten dag nu der eerste maand was ik aan de groote rivier, welke de Tigris is.</verse>

<verse osisID="Dan.10.5"> En ik sloeg mijne oogen op, en ik zag; en zie, een man, in linnen gekleed, en zijne lendenen waren omgord met fijn goud<note n="4099">Een man, d.i. een engel in menschelijke gedaante, verscheen hem, gekleed in linnen, d.i. in het priesterlijk gewaad, als middelaar tusschen God en den mensch; het blanke linnen is tevens een zinnebeeld zijner reinheid en heiligheid. De gordel van goud (Hebr.) ‘uit Oephaz’ (zie Jer. X noot 8) was het teeken zijner hooge waardigheid.</note>,</verse>

<verse osisID="Dan.10.6"> en zijn lichaam was als chrysolieth en zijn aangezicht als de schittering des bliksems en zijne oogen als eene brandende fakkel; en zijne armen en wat benedenwaarts is tot aan de voeten als de glans van gloeiend metaal; en het geluid zijner woorden als het geluid eener menigte<note n="4100">Voor chrysolieth heeft het Hebr. ‘Tharsis’, d.i. zeegroen (vgl. Ez. I 16), een zinnebeeld der nimmer verwelkende levenskracht. De glans van zijn gelaat was schitterend als de bliksem; vgl. Matth. XXVIII 3. Zie verder Ez. I 7 en 24. Waarschijnlijk verscheen hier dezelfde engel als VIII 16a, eveneens boven de wateren (zie XII 6); hij was dan onderscheiden van Gabriël (zie VIII 16b) en van Michaël, (zie v. 13).</note>.</verse>

<verse osisID="Dan.10.7"> En ik, Daniël, zag het gezicht alleen; de mannen echter, die bij mij waren, zagen het niet; nochtans viel een hevige schrik op hen, en zij vluchtten weg in eene verborgen plaats<note n="4101">Zonder de verschijning te zien of te hooren; want ‘het geluid’ van v. 6 werd eerst later gehoord; zie v. 9. Vgl. Act. IX 7; XXII 9.</note>.</verse>

<verse osisID="Dan.10.8"> Nadat ik dan alleen was achter- gebleven, zag ik dat grootsche gezicht; en er bleef in mij geene kracht, doch ook mijn gelaat veranderde aan mij, en ik werd machteloos en behield niet de minste kracht.</verse>

<verse osisID="Dan.10.9"> En ik hoorde het geluid zijner woorden; en het hoorende lag ik verslagen op mijn aangezicht, en mijn gelaat drukte den grond.</verse>

<verse osisID="Dan.10.10"> En zie, eene hand raakte mij aan en richtte mij omhoog op mijne knieën en op de gewrichten mijner handen<note n="4102">De engel in menschelijke gedaante (v. 5) deed hem allengs, eerst op zijne knieën en handen, oprijzen en sprak toen tot hem hetgeen in v. 11-14 volgt.</note>.</verse>

<verse osisID="Dan.10.11"> En hij zeide tot mij: Daniël, man van verlangens<note n="4103">Zie IX noot 15.</note>, geef acht op de woorden, welke ik tot u spreken zal, en sta rechtop; want thans ben ik tot u gezonden. En toen hij dit woord tot mij sprak, stond ik op, bevende.</verse>

<verse osisID="Dan.10.12"> En hij zeide tot mij: Vrees niet, Daniël, want van den eersten dag af, dat gij uw hart er op gesteld hebt om acht te geven en u te kastijden voor het aangezicht van uwen God<note n="4104">Om acht te geven op hetgeen God over uw volk beschikt heeft en u te kastijden met vasten; zie v. 3 en vgl. I Esdr. VIII 21.</note>, zijn uwe woorden verhoord geworden; en ik ben gekomen om wille uwer woorden.</verse>

<verse osisID="Dan.10.13"> Doch de vorst van het rijk der Perzen weerstond mij één en twintig dagen lang; en zie, Michaël, een van de eerste vorsten, kwam mij te hulp; en ik bleef daar bij den koning der Perzen<note n="4105">Eerst nu, nadat de profeet drie weken lang (v. 2) gevast en gebeden had, kwam de engel tot hem, hoewel de woorden, d.i. het gebed van den profeet, van den eersten dag af (v. 12) verhoord waren geworden. De reden hiervan was, omdat de vorst, d.i. de schutsengel (zie v. 21 ‘Michaël, uw vorst’), van het rijk der Perzen aan den engel van Daniël weerstaan had. Dit beteekent, dat de schutsengel van Perzië voor den troon van God de belangen van het hem toevertrouwde rijk had bevorderd en dat deze belangen niet strookten met de verlangens, welke de engel van Daniël voor God had uitgedrukt. Want de engelen kennen Gods raadsbesluiten aangaande de toekomst slechts in zooverre als God ze hun openbaart. Zoolang zij ze echter niet kennen, vragen zij van God wat hun voor hunne beschermelingen nuttig en heilzaam toeschijnt. Had b.v. de engel van Daniël geijverd voor de volledige herstelling van Israël, dan kon de engel van Perzië God hebben gebeden om tot heil van dit rijk den terugkeer der nog overige ballingen te vertragen. - Michaël, de schutsengel van Gods volk (v. 21), was een van de eerste vorsten als aartsengel. Hij had het gebed van den engel van Daniël ondersteund. En ik bleef daar, d.i. ik kon niet eerder tot u komen, opgehouden door dien wedstrijd van gebeden. Naar de Septuag.: ‘en ik liet hem (Michaël) daar achter bij den vorst, den koning der Perzen’. Michaël moest nu alleen den wedstrijd met den engel der Perzen voeren. - Uit dit vers volgt dat rijken en gewesten, zoowel als de menschen, hunne eigen schutsengelen hebben. Hetzelfde ligt opgesloten in Gen. XIX; XXI 17; XXIV 7, 40. Vgl. Deut. XXXII 8 (naar de Septuag.); Jos. V 14; IV Reg. XIX 35. Deze leer aangaande de schutsengelen was ook aan de oude Chaldeën, blijkens hunne opschriften, niet onbekend.</note>.</verse> 


<verse osisID="Dan.10.14"> Ik nu ben gekomen om u te onderrichten wat uw volk overkomen zal in de laatste dagen, want het gezicht betreft nog die dagen<note n="4106">In de laatste, Hebr.: ‘aan het einde der’ dagen, d.i. in het laatste tijdperk der geschiedenis van Israël tot aan den Messias, diens tijdvak medegerekend; zie II noot 28. Want het gezicht betreft nog die verafgelegen dagen.</note>.</verse>

<verse osisID="Dan.10.15"> En toen hij die woorden tot mij sprak, sloeg ik mijn aangezicht ter aarde neder, en ik was sprakeloos.</verse>

<verse osisID="Dan.10.16"> En zie, als de gelijkenis van eenen menschenzoon raakte mijne lippen aan; en mijnen mond openend sprak ik, en ik zeide tot dengene, die tegenover mij stond: Mijn heer, bij uwe verschijning werden mijne geledingen ontbonden, en niets bleef er in mij over aan kracht<note n="4107">De gelijkenis van een menschenzoon was de als een mensch verschijnende engel (v. 5), die de lippen van den profeet aanraakte, ten teeken dat God hem de spraak en de vrijmoedigheid tot spreken schonk (vgl. Is. VI 6, 7; Ps. L 17). Voor werden mijne geledingen ontbonden heeft het Hebr.: ‘zijn mijne smarten op mij gekomen’.</note>.</verse>

<verse osisID="Dan.10.17"> En hoe zou een dienstknecht mijns heeren kunnen spreken tot mijnen heer<note n="4108">Indien reeds de verschijning van den engel den profeet dermate ontstelde, hoe zou hij dan tot hem durven spreken? Uit eerbied noemt hij den engel zijnen heer en zich vernederend noemt hij zich zelven den dienstknecht van den engel.</note>? Want niets is er in mij overgebleven aan kracht, ja zelfs mijn adem is afgesneden.</verse>

<verse osisID="Dan.10.18"> Daarom raakte mij nogmaals als de verschijning eens menschen aan en versterkte mij,</verse>

<verse osisID="Dan.10.19"> en hij zeide: Vrees niet, man van verlangens, vrede zij u; schep moed en wees sterk! En toen hij tot mij sprak, werd ik gesterkt, en ik zeide: Spreek, mijn heer, want gij hebt mij versterkt<note n="4109">Eerst na ten derden male (zie v. 10 en 16) te zijn versterkt, was Daniël voorbereid om de gewichtige openbaring te aanhooren, welke nu volgt.</note>!</verse> 


<verse osisID="Dan.10.20"> En hij zeide: Weet gij, waarom ik tot u gekomen ben? En nu zal ik terugkeeren om te strijden tegen den vorst der Perzen; toen ik uitging, verscheen de vorst der Grieken en kwam<note n="4110">Weet gij enz., het antwoord op deze vraag volgt in v. 21a. En nu, zoodra ik deze zending ten aanzien van u heb volbracht, zal ik terugkeeren tot de plaats, vanwaar ik gekomen ben (v. 13, 14), om wederom te gaan strijden tegen den schutsengel der Perzen (zie noot 11). Toen ik uitging enz.; hiermede geeft de engel te kennen, dat hij de belangen van den profeet en van zijn volk zal behartigen ook tegenover den schutsengel der Grieken. Zijne openbaring (v. 21) betreft dan ook de lotgevallen van het rijk der Grieken met betrekking tot Israël (zie XI 3 volg.).</note>.</verse>

<verse osisID="Dan.10.21"> Nochtans zal ik u aankondigen wat staat uitgedrukt in het schrift der waarheid<note n="4111">Nochtans alvorens terug te keeren (v. 20). Het schrift der waarheid beteekent het boek, waarin Gods raadsbesluiten naar waarheid staan opgeteekend; vgl. VII 10; Deut. XXXII 34; Ps. CXXXVIII 16. De aankondiging dier raadsbesluiten volgt na den tusschenzin van 21b en XI 1.</note>; en niemand is mijn helper in al deze dingen, behalve Michaël, uw vorst<note n="4112">Niemand stond den engel van Daniël bij in zijnen strijd voor het heil van Israël, tenzij Michaël, de aartsengel, uw vorst, d.i. de schutsengel van ulieden of van het Israëlietische volk.</note>.</verse>

</chapter>


<chapter osisID="Dan.11">
 

<title>Hoofdstuk XI.</title>
<p>De vier koningen van Perzië; de vorst der Grieken en de verdeeling van zijn rijk (v. 1-4). De Syrisch-Egyptische oorlogen (v. 5-20). De goddelooze Antiochus Epiphanes; zijne oorlogen met Egypte, zijne vervolging van het volk Gods, zijne godslasteringen en zijn uiteinde (v. 21-45).</p>


<verse osisID="Dan.11.1"> En ik stond daar van het eerste jaar van Darius den Meder om hem te bemoedigen en te versterken<note n="4113">Dit vers behoort nog bij het slot van het vorige hoofdstuk. De engel van Daniël, die hier spreekt, stond den aartsengel Michaël bij van het eerste jaar van Darius den Meder, Septuag. en Theodotion: ‘van Cyrus’ (zie V noot 21). Toen was Babylon gevallen en volgens Jer. XXIX 10 de tijd aangebroken, waarop God zijn volk zou herstellen. Daarom ondersteunden de twee engelen elkanders gebeden om Israël's verlossing te bespoedigen.</note>.</verse>

<verse osisID="Dan.11.2"> En nu zal ik u de waarheid aankondigen. Zie, nog drie koningen zullen opstaan in Perzië, en de vierde zal zich met overgroote schatten verrijken boven allen; en wanneer hij machtig zal geworden zijn door zijne rijkdommen, zal hij allen opzetten tegen het rijk van Griekenland<note n="4114">De bedoelde drie koningen, die na Cyrus (v. 1) in Perzië zullen opstaan, zijn waarschijnlijk de drie opvolgers van Cyrus, te weten Cambyses, Darius Hystaspis en Xerxes. Anderen noemen in plaats van Xerxes den valschen Smerdis, die zich reeds bij het leven van Cambyses meester maakte van den troon, doch na diens dood slechts kort regeerde. De vierde (Cyrus medegeteld) is waarschijnlijk Xerxes, van wiens rijkdommen de oude geschiedschrijvers met ophef gewagen. Zijne oorlogen met Griekenland waren het begin van het verval des rijks en later, naar het getuigenis der Ouden (Arrian. de exped. Alex. 2. 14), voor Alexander den Groote het voorwendsel om zich op Perzië te wreken. Het is wellicht om deze reden, dat de profetie, die alleen de hoofdfeiten der toekomst aanduidt, van de overige Perzische koningen zwijgt; in v. 3 gaat zij over tot het Grieksche rijk.</note>.</verse> 


<verse osisID="Dan.11.3"> Doch een machtig koning<note n="4115">Alexander de Groote.</note> zal opstaan en heerschen met veel macht en handelen naar zijn welgevallen.</verse>

<verse osisID="Dan.11.4"> En wanneer hij is opgestaan, zal zijne heerschappij verbroken worden en verdeeld naar de vier winden des hemels; maar niet voor zijne nazaten noch naar de mate zijner macht, waarmede hij geheerscht heeft; want zijn rijk zal vaneengescheurd worden, en wel voor vreemden, met uitsluiting van genen<note n="4116">Pas had Alexander zijne heerschappij gevestigd, toen hij in den bloei zijner jaren stierf. Bij zijnen dood werd zijne heerschappij verbroken, eene zinspeling op den hoorn van VIII 8. Zijne nazaten werden door zijne veldheeren verdrongen. Dezen verdeelden het rijk in meer dan dertig deelen, totdat na vele oorlogen ten slotte vier rijken ontstonden; zie VII noot 9. Twee dezer rijken komen hier verder in aanmerking, het rijk van het zuiden of Egypte, waarover de Lagiden of de Ptolomeën heerschten, en het rijk van het noorden of Syrië, waarvan de Seleuciden koningen waren. Alleen deze twee rijken stonden in betrekking tot Israël en kampten om het bezit van Palestina, dat tusschen beide gelegen was. Tot beter begrip van dit hoofdstuk volgt hier de reeks der koningen in de beide rijken. Egypte.Ptolomaeus Lagi324 v.Chr.Ptolomaeus Philadelphus285 v.Chr.Ptolomaeus Evergetes I247 v.Chr.Ptolomaeus Philopator222 v.Chr.Ptolomaeus Epiphanes205 v.Chr.Ptolomaeus Philometor181 v.Chr.Ptolomaeus Physcon170 v.Chr.Syrië.Seleucus Nicator312 v.Chr.Antiochus Soter281 v.Chr.Antiochus Theos261 v.Chr.Seleucus Callinicus245 v.Chr.Seleucus Ceraunos227 v.Chr.Antiochus de Groote224 v.Chr.Seleucus Philopator187 v.Chr.Antiochus Epiphanes175-164 v.Chr.</note>.</verse>

<verse osisID="Dan.11.5"> En de koning van het zuiden<note n="4117">Ptolomaeus Lagi, een der veldheeren van Alexander, de grondlegger van het huis der Ptolomeën.</note> zal machtig worden; en een van zijne vorsten<note n="4118">Seleucus Nicator was een van zijne vorsten, waarschijnlijk eer veldheer van Ptolomaeus Lagi; hij werd de grondlegger van het Seleucidische koningshuis in het Nieuw-Syrische rijk, het machtigste der Diadochenrijken.</note> zal de overhand hebben op hem en met macht heerschen; want groot zal zijne heerschappij zijn.</verse>

<verse osisID="Dan.11.6"> En na verloop van jaren zullen zij een verbond sluiten; en de dochter des konings van het zuiden zal komen tot den koning van het noorden om vriendschap te sluiten<note n="4119">De Syrische koning Antiochus Theos werd door Ptolomaeus Philadelphus gedwongen om, met verstooting zijner wettige vrouw Laodice, te huwen met Berenice, de dochter van Ptolomaeus Philadelphus, en om den zoon, die uit dit huwelijk zou geboren worden, tot zijnen troonopvolger te maken. Op die wijze zoude Egypte in het bezit komen van den troon van Syrië. Doch twee jaren later, na den dood van Ptolomaeus Philadelphus, nam Antiochus Theos zijne wettige vrouw terug, die vervolgens haren man en hare mededingster Berenice om het leven bracht. Hierop wijst het tweede halfvers.</note>; en zij zal de kracht van den arm niet behouden<note n="4120">De kracht van den arm, die Berenice moest steunen, ontviel haar door den dood haars vaders.</note>; en zijn zaad zal niet standhouden<note n="4121">Zijn zaad, d.i. Berenice, de dochter van Philadelphus, zal niet standhouden, doch op hare beurt door hare mededingster verdrongen worden.</note>; en zij zal worden prijsgegeven, zij en hare jongelingen, die haar hadden aangebracht en die haar ondersteunden in de tijden<note n="4122">Zij zal worden prijsgegeven in de handen harer mededingster. Deze bracht haar om het leven met hare hovelingen, die haar uit Egypte hadden aangebracht, en met hare handlangers, die haar in de tijden, d.i. in die omstandigheden, bijstonden.</note>.</verse>

<verse osisID="Dan.11.7"> En uit haren worteltronk zal een spruit opstaan<note n="4123">In v. 7-9 is er sprake van Ptol. Evergetes I en Seleucus Callinicus. - Uit het huis, waaruit Berenice was, zal een spruit, haar broeder Evergetes, opstaan. Deze bemachtigde bijna geheel het Syrische rijk.</note>; en hij zal komen met een leger en binnendringen in het gebied des konings van het noorden; en hij zal hun geweld aandoen en overmogen.</verse>

<verse osisID="Dan.11.8"> Daarbij zal hij ook hunne goden en gesneden beelden, bovendien het kostbare vaatwerk van zilver en van goud als buit naar Egypte voeren<note n="4124">Onder andere kostbaarheden bracht hij de godenbeelden, welke eertijds door Cambyses geroofd waren, terug en verkreeg daarom den eerenaam van Evergetes, d.i. weldoener.</note>; hij zal de overhand hebben op den koning van het noorden.</verse>

<verse osisID="Dan.11.9"> En de koning van het zuiden zal in het rijk binnendringen, en hij zal terugkeeren naar zijn land<note n="4125">Naar het Hebr. en de Grieksche vertaling van Theodotion: ‘En hij (Seleucus Callinicus, de koning van Syrië) zal naar het rijk des konings van het zuiden komen (d.i. eenen krijgstocht ondernemen tegen Egypte), en hij zal (onverrichterzake) terugkeeren naar zijn land’.</note>.</verse>

<verse osisID="Dan.11.10"> Doch zijne zonen<note n="4126">Seleucus Ceraunos en Antiochus de Groote tegen Philopator (v. 10-12).</note> zullen zich aanmoedigen en eene menigte van zeer vele legerscharen verzamelen; en hij zal komen, aansnellend en overstroomend<note n="4127">Hij, Antiochus; want Seleucus was, voordat dat leger naar Egypte heentrok, in een veldslag tegen Attalus omgekomen. Als een watervloed overdekte het leger van Antiochus het Egyptische gebied en behaalde vele overwinningen (omstreeks 219 v.Chr.).</note>; en hij zal terug- keeren en moed vatten en kampen met diens krijgsmacht<note n="4128">Hebr.: ‘en strijden tot aan diens vesting’. Antiochus sloot een wapenstilstand met Egypte; doch bemerkende, dat Egypte dien tijd benuttigde om zich te versterken, keerde hij (in 't voorjaar van 217) terug, nam Phenicië en Palestina in en sloeg zijn kwartier op in de sterke ‘vesting’ Gaza.</note>.</verse>

<verse osisID="Dan.11.11"> En verbitterd zal de koning van het zuiden uittrekken en strijd voeren tegen den koning van het noorden; en hij zal eene overgroote menigte uitrusten, en de menigte zal in zijne hand gegeven worden<note n="4129">d.i. Onder het bevel van Ptol. Philopator zelven gesteld worden; tegen zijne gewoonte zal deze koning ditmaal zelf zijn leger aanvoeren.</note>.</verse>

<verse osisID="Dan.11.12"> En hij zal de menigte nemen<note n="4130">Onder zijn bevel nemen.</note>, en zijn hart zal zich verheffen<note n="4131">Hij zal vol moed zijn.</note>, en hij zal vele duizenden nederwerpen, maar de overhand zal hij niet behouden<note n="4132">Werkelijk leed Antiochus bij Raphia, ten zuidwesten van Gaza, eene geweldige nederlaag. Ptolomaeus echter, in plaats van Antiochus te vervolgen en diens rijk te veroveren, wat hem volgens Justinus (30. 1) niet moeilijk zou geweest zijn, gaf zich aan zijn vroeger wellustig leven over.</note>.</verse>

<verse osisID="Dan.11.13"> Want de koning van het noorden zal terugkomen en eene veel grootere menigte uitrusten dan te voren; en na verloop van tijden en jaren zal hij komen, aansnellend met een groot leger en zeer veel krijgstuig<note n="4133">Dertien jaren later, na den dood van Ptol. Philopator, toen diens zoon Ptol. Epiphanes, nog een kind van vier jaren, hem was opgevolgd, kwam Antiochus de geleden nederlaag wreken.</note>.</verse>

<verse osisID="Dan.11.14"> En in die tijden zullen er velen opstaan tegen den koning van het zuiden<note n="4134">Behalve Antiochus, die met Philippus van Macedonië een verbond had gesloten om Egypte te verdeelen, kwamen ook de Egyptische onderdanen in opstand tegen den gehaten dwingeland Agathocles, den voogd van den minderjarigen koning.</note>; ook de zonen der trouweloozen van uw volk zullen zich verheffen om het gezicht te vervullen, en zij zullen ten val komen<note n="4135">De zonen der trouweloozen zijn de trouwelooze Israëlieten, die van Egypte en zijn weldadig bestuur afvallig werden en de partij kozen van Antiochus. Deze daad van ontrouw leidde er toe om het gezicht, d.i. de profetie van VIII 9 volg. betreffende den ‘kleinen hoorn’, in vervulling te doen gaan, want zij bracht Juda onder de heerschappij van Syrië en baande alzoo den weg tot de vervolgingen van Antiochus Epiphanes. De Israëlieten kwamen ten val door Scopas, den veldheer van Egypte, die hen geducht kastijdde.</note>.</verse>

<verse osisID="Dan.11.15"> En de koning van het noorden zal komen en eenen wal opwerpen en zeer sterke steden<note n="4136">Hebr. en Septuag. in het enkelvoud: ‘de stad der versterkingen’, waarschijnlijk het sterke Sidon, dat door Antiochus den Groote belegerd werd; doch ook vele sterke steden van Syrië, Cilicië en Lycië werden door hem ingenomen.</note> innemen; en de armen van het zuiden zullen niet standhouden, en zijne uitgelezenen zullen zich opmaken om weerstand te bieden, en er zal geene kracht zijn<note n="4137">De armen, d.i. de legers, van Egypte konden ook in Sidon niet standhouden, hoewel de beste veldheeren van Egypte met hunne uitgelezen troepen tot ontzet der stad kwamen aangerukt.</note>.</verse>

<verse osisID="Dan.11.16"> En hij, die tegen hem opkomt<note n="4138">Antiochus de Groote, die zegevierend Egypte binnentrok.</note>, zal handelen naar zijn welgevallen, en niemand zal er zijn, die standhoudt voor zijn aangezicht; en hij zal stelling nemen in het heerlijke land, en het zal verdelgd worden in zijne hand<note n="4139">Het heerlijke land is Palestina; zie VIII noot 9. Verder naar het Hebr.: ‘en vernieling zal in zijne hand zijn’; dit betreft waarschijnlijk het in v. 17 bedoelde Egypte.</note>.</verse>

<verse osisID="Dan.11.17"> En hij zal er zijn aangezicht op richten om te komen, ten einde geheel diens heerschappij te bemachtigen, en wat billijk is zal hij aan hem doen<note n="4140">Naar de Septuag. zal hij eene overeenkomst sluiten met den koning van Egypte, gelijk verder verklaard wordt.</note>; en eene dochter der vrouwen zal hij hem geven om het (rijk) omver te werpen; en het zal niet tot stand komen, en het (rijk) zal niet voor hem zijn<note n="4141">Antiochus verloofde in 198 aan den jeugdigen Ptol. Epiphanes zijne dochter Cleopatra. Zij was toen nog een kind en heet daarom wellicht eene dochter der vrouwen, die voor hare opvoeding zorgden. Het huwelijk kwam in 193 tot stand. Antiochus beoogde hiermede om Egypte onder den schepter van Syrië te brengen. Doch Cleopatra koos de partij van haren man en deed het plan van haren vader mislukken.</note>.</verse>

<verse osisID="Dan.11.18"> En hij zal zijn aangezicht wenden naar de eilanden<note n="4142">De eilanden en kustlanden van Klein-Azië, o.a. Samos, Rhodus, Kolophon.</note> en vele innemen; en hij zal met den vorst zijner versmading een einde maken, en zijn versmading zal op hem terugvallen<note n="4143">Den vorst (wellicht het enkelvoud voor het meervoud: vorsten) behandelde hij smadelijk en zette hij af. Eindelijk kwamen de Romeinen, onder wier hoede die vorsten stonden, en dwongen hem tot een smadelijken vrede; dit geschiedde na den slag bij Magnesia onder Lucius Scipio in het jaar 190.</note>.</verse>

<verse osisID="Dan.11.19"> En hij zal zijn aangezicht wenden tot het bestuur<note n="4144">Hebr.: ‘tot de versterkingen’.</note> van zijn land, en hij zal struikelen en nederstorten en niet gevonden worden<note n="4145">Antiochus werd gedood, toen hij den tempel van Bel in Elymaïs wilde plunderen.</note>.</verse> 


<verse osisID="Dan.11.20"> En in zijne plaats zal een nieteling optreden, een die den koninklijken luister onwaardig is; en in weinige dagen zal hij verbroken worden niet door woede noch door krijg<note n="4146">Seleucus Philopator was de opvolger van Antiochus den Groote. Hebr.: ‘En in zijne plaats zal er een opstaan, die eenen schatheffer door het sieraad des rijks (zie noot 27) zal doen gaan’. Seleucus zond namelijk Heliodorus naar Palestina om den tempel te plunderen; vgl. II Mach. III 7 volg. Weinige dagen later bracht dezelfde Heliodorus den koning Seleucus om het leven, niet in krijgswoede, maar heimelijk.</note>.</verse>

<verse osisID="Dan.11.21"> En in zijne plaats zal een verachtelijke optreden<note n="4147">Antiochus Epiphanes, d.i. de luisterrijke, is de verachtelijke vorst, de vijand van God en zijn volk. Over hem wordt nu verder gesproken, tot nadere verklaring van hetgeen VIII 9-14, 23-25 van ‘den kleinen hoorn’ gezegd was. Vgl. I Mach. I 11 en Dan. VIII noot 9.</note>; en de koninklijke eer zal hem niet worden toegekend; en hij zal heimelijk komen en de heerschappij bemachtigen door list<note n="4148">Aan Antiochus Epiphanes den broeder van koning Seleucus Philopator, kwam de koninklijke eer niet toe, want Seleucus had eenen zoon, Demetrius, die zijn wettige opvolger moest zijn. Toen Seleucus door Heliodorus gedood was, kwam Antiochus, die op zijne terugreis uit Rome, waar hij gijzelaar geweest was, te Athene vertoefde, heimelijk, Hebr.: ‘onverwachts’, naar Syrië en maakte zich meester van den troon.</note>.</verse>

<verse osisID="Dan.11.22"> En de armen des strijders zullen voor zijn aangezicht overwonnen en verbrijzeld worden, daarbij ook de vorst des verbonds<note n="4149">Van v. 22 tot 45 worden de oorlogen voorspeld, welke Antiochus tegen Egypte voeren zou. Hij maakte aanspraak op de voogdijschap over den jeugdigen Ptol. Philometor, den zoon zijner zuster Cleopatra, ten einde op die wijze Egypte onder zijne macht te krijgen. De inmiddels aangestelde voogden eischten van Antiochus de door zijn vader aan deszelfs dochter vermaakte, doch nimmer uitgekeerde huwelijksgift, o.a. Phenicië en Palestina. Antiochus Epiphanes weigerde. De armen des strijders, Hebr.: ‘der overstrooming’ (vgl. Is. VIII 8 en XXVIII 15), beteekenen de hem aanvallende Egyptische heerlegers, die door hem verslagen werden. De vorst des heiligen verbonds tusschen God en zijn volk (zie IX 4, 27 en XI 28, 30), te weten de hoogepriester Onias III, werd door hem (in 175) van zijne waardigheid ontzet. Vgl. II Mach. IV 7 volg.</note>.</verse>

<verse osisID="Dan.11.23"> En na vriendschapsbetooningen zal hij arglistig met hem handelen; en hij zal optrekken en de overhand krijgen met weinig volk<note n="4150">Antiochus huichelde vriendschap tegenover Ptol. Philometor, verwierf zich aan diens hof handlangers en kwam met geringe strijdkrachten in het bezit van bijna geheel Egypte.</note>.</verse>

<verse osisID="Dan.11.24"> En de rijke en welvarende steden<note n="4151">Van het vruchtbare Beneden-Egypte.</note> zal hij binnentrekken; en hij zal doen wat zijne vaderen en de vaderen zijner vaderen niet ge- daan hebben; roof en buit en rijkdom van hen zal hij kwistig uitdeden<note n="4152">Terwijl de voormalige koningen van Syrië gewoonlijk in geldnood verkeerden, was Antiochus rijk en verkwistend en deelde hij den buit, dien hij in Egypte behaald had, met kwistige hand uit. Vgl. I Mach. III 30.</note>; en tegen de sterkste (steden) zal hij plannen maken, en dit voor een tijd<note n="4153">Om Egypte in zijne hand te houden, trachtte hij de sterkste vestingen te veroveren. Voor een tijd handhaafde hij er zich. Wat hem tot den aftocht dwong, is onbekend.</note>.</verse>

<verse osisID="Dan.11.25"> En zijne kracht en zijn hart zal worden aangevuurd tegen den koning van het zuiden door middel van een groot leger; en de koning van het zuiden met vele en zeer sterke hulptroepen zal ten krijg worden uitgedaagd; en deze zullen niet standhouden, omdat men tegen hem aanslagen zal beramen<note n="4154">De tweede krijgstocht van Antiochus tegen Egypte (in 170). Vgl. I Mach. I 18 volg. De koning van het zuiden is hier waarschijnlijk de broeder van Philometor, te weten Ptolomaeus Physcon, die zich in Alexandrië met zijne zuster Cleopatra had staande gehouden en na den aftocht van Antiochus Egypte had heroverd. Tegen hem trok Antiochus met een groot leger ten strijde, onder voorwendsel, dat hij de rechten van Philometor tegen Physcon ging verdedigen. De talrijke hulptroepen van Physcon konden niet standhouden om de aanslagen, die op aanstoken van Antiochus tegen hem beraamd werden.</note>.</verse>

<verse osisID="Dan.11.26"> En die met hem brood eten<note n="4155">Zijne vertrouwde vrienden.</note> zullen hem te gronde richten, en zijn leger zal overwonnen worden; en er zullen zeer vele verslagenen vallen.</verse>

<verse osisID="Dan.11.27"> Het hart ook der twee koningen zal gericht zijn op kwaad doen; en aan ééne tafel zullen zij leugen spreken, en zij zullen niet slagen; want het einde wacht nog op een anderen tijd<note n="4156">Hoewel Ptolomaeus Philometor en Antiochus elkanders verderf beoogden, huichelden zij van weerszijden vriendschap. - Zij zullen in hunne listen tegen elkander niet slagen, want het einde van beide rijken wacht in Gods raad op een anderen tijd.</note>.</verse>

<verse osisID="Dan.11.28"> En hij zal naar zijn land terugkeeren met vele schatten; en zijn hart zal zich richten tegen het heilig verbond, en hij zal het doen en terugkeeren naar zijn land<note n="4157">In v. 28 en 30-35 worden de verdrukkingen voorspeld, welke Gods volk van Antiochus te lijden zou hebben. Op zijnen terugkeer uit Egypte naar zijn land kwam hij te Jerusalem en richtte hij zich tegen het heilig verbond, d.i. tegen het aan God toegewijde volk. Zie voor zijne aanslagen op den godsdienst en den tempel I Mach. I 21 volg. en II Mach. V 11-17.</note>.</verse>

<verse osisID="Dan.11.29"> Op den bepaalden tijd zal hij terugkeeren en komen naar het zuiden; en het uiteinde zal niet op den aanvang gelijken<note n="4158">Op den door God bepaalden tijd, omstreeks twee jaren later (in 168), trok Antiochus voor de derde maal ten strijde tegen Egypte (zie I Mach. I 30); hij kwam zegevierend tot nabij Alexandrië. Hier echter keerde het krijgsgeluk zich tegen hem, zoodat het uiteinde van dezen krijgstocht niet gelijk was aan den aanvang. De reden hiervan was de komst der Romeinen (v. 30).</note>.</verse>

<verse osisID="Dan.11.30"> En er zullen tegen hem galeien komen en de Romeinen; en hij zal geslagen worden en terugkeeren<note n="4159">Hebr.: ‘En er zullen tegen hem schepen van Kitthim komen’, d.i. van het westen; zie Num. XXIV noot 19. De Romeinen zijn werkelijk bedoeld. Door de twee broeders Ptolomaeus Philometor en Physcon te hulp geroepen, kwamen zij met eene vloot voor Alexandrië en sloegen Antiochus met schrik, zoodat hij vandaar terugkeerde om zijne woede te gaan koelen aan Israël.</note>; en hij zal zich vertoornen tegen het heilig verbond en het doen<note n="4160">Op wat gruwelijke wijze hij het deed, verhaalt I Mach. I 30-42. Vgl. II Mach. V 24 volg.</note>; en hij zal terugkeeren en zijne aandacht vestigen op hen, die het heilig verbond verlaten hebben<note n="4161">Hij zal terugkeeren naar Syrië en zijne aandacht vestigen op hen, niet ‘tegen hen’, want de bedoelde afvalligen waren zijne helpers tegen de aan God getrouwen; zie I Mach. I 12, 45, 55; II Mach. IV 10 volg., 15 enz.</note>.</verse>

<verse osisID="Dan.11.31"> En armen zullen er vanwege hem staan<note n="4162">Armen zijn legerbenden (zie v. 15 en 22); m.a.w. er zal eene bezetting van Syrische soldaten in Jerusalem gelegd worden.</note>, en zij zullen het heiligdom der sterkte<note n="4163">De tempel was Jerusalem's sterkte, omdat God, de rots van Israël (vgl. Deut. XXXII 15 en II Reg. XXIII 3), daar woonde te midden van zijn volk. Zie verder VIII noot 11 en 14. Vgl. voor de vervulling I Mach. I 49-64; II Mach. VI 2-9.</note> ontwijden en het altoosdurende offer opheffen; en zij zullen den gruwel ter verwoesting brengen.</verse>

<verse osisID="Dan.11.32"> En de trouweloozen aan het verbond zullen arglistig huichelen<note n="4164">Zij zullen ijver voor de Wet huichelen en hun volk en vaderland verraden. Naar het Hebr. zal Antiochus de afvalligen door vleierijen tot onheiligen of heidenen maken; vgl. I Mach. II 17, 18.</note>; maar het volk, dat zijnen God kent, zal volharden en doen<note n="4165">Het volk, dat door daden toont God te kennen en lief te hebben (vgl. I Mach. I 65, 66; II 1 volg.), zal (Hebr.) ‘sterk zijn’ tegen bedreigingen en beloften en Gods wil doen. Dezulken heeten in v. 33 ‘de verstandigen’.</note>.</verse>

<verse osisID="Dan.11.33"> En de verstandigen onder het volk zullen er zeer velen onderrichten; en zij zullen vallen door het zwaard en door de vlam en door gevangenschap en door plundering, dagen lang<note n="4166">Zie I Mach. I 60; II 38; II Mach. VI 10, 11.</note>.</verse>

<verse osisID="Dan.11.34"> En als zij gevallen zijn, zullen zij door een geringe hulp worden opgericht<note n="4167">De overblijvenden zullen door eene geringe hulp, d.i. door de betrekkelijk geringe troepen der Machabeën, bemoedigd en verdedigd worden.</note>; en zeer velen zullen hen huichelend aanhangen<note n="4168">Uit vrees voor de gestrenge maatregelen, die de zegevierende Machabeën tegen de afvalligen namen, kwamen velen zich bij hen huichelend aansluiten, die hen later verrieden. Zie I Mach. VI 21 volg.; IX 23.</note>.</verse>

<verse osisID="Dan.11.35"> En van de verstandigen zullen er vallen, opdat zij gelouterd en uitgelezen en gereinigd worden tot aan den bepaalden tijd; want er zal nog een andere tijd zijn<note n="4169">Niettegenstaande de overwinningen der Machabeën zal de vervolging niet ophouden; naar Gods bedoeling zal zij strekken tot loutering zijner dienaren en voortduren tot den in Gods raad bepaalden tijd. Dan echter zal er een andere, d.i. betere, tijd aanbreken.</note>.</verse>

<verse osisID="Dan.11.36"> En de koning<note n="4170">De koning, van wien hier verder gesproken wordt, is nog dezelfde Antiochus Epiphanes. Hij wordt echter, om zijne goddeloosheid en zijnen haat tegen God en diens volk, hier voorgesteld als een profetisch beeld van den Antichrist; zie VIII noot 28. Niet weinige toch der hier volgende uitdrukkingen wijzen op dien laatsten vijand van God en zijn Rijk en worden door sommigen zelfs in den letterlijken zin, door de meesten echter in den typischen zin van den Antichrist verklaard. Vgl. II Thes. II 4.</note> zal doen naar zijn welgevallen; en hij zal zich verheffen en zich groot maken tegen elken god; ook tegen den God der goden zal hij overmoedig spreken, en hij zal geluk hebben, totdat de toorn voleindigd is; het besluit toch is voltrokken<note n="4171">Zie VIII 11, 24, 25. God zal zich van den goddeloozen Antiochus bedienen als van een werktuig om zijn volk te straffen. Tot dit einde zal Hij hem geluk schenken, totdat zijn toorn tegen Israël voleindigd is. Want wat God heeft besloten, is als het ware reeds voltrokken. Zoo zeker zal het geschieden!</note>.</verse>

<verse osisID="Dan.11.37"> En den god zijner vaderen zal hij niet achten<note n="4172">Met verzaking van de goden zijner vaderen voerde hij den eeredienst in van den Romeinschen Jupiter. Vgl. I Mach. I 43.</note>; en hij zal op vrouwen belust zijn<note n="4173">Naar de Vulgaat is er sprake van de in de geschiedenis bekende wulpschheid van Antiochus. Het Hebr. beteekent naar de ouderen de wreedheid van dien koning, die zelfs vrouwen niet spaarde; naar de nieuweren echter is er sprake van zijne verachting voor de godin, die ‘de lust’ of ‘het sieraad der vrouwen’ heet, wellicht Astarte; vgl. I Mach. VI 1-4; II Mach. IX 2.</note>, en om geen enkelen der goden zal hij zich bekommeren; want tegen alles zal hij zich verheffen.</verse>

<verse osisID="Dan.11.38"> Maar den god der Maozim zal hij op diens plaats vereeren; en den god, dien zijne vaderen niet kenden, zal hij eeren met goud en zilver en edelgesteente en kostbaarheden<note n="4174">Maar voor éénen god maakte hij eene uitzondering, voor den god der Maozim, d.i. der versterkingen, waarschijnlijk Jupiter Capitolinus, die te Rome op het sterke kapitool zijn vermaarden tempel had. Naar Rome zond hij kostbare geschenken, waarschijnlijk ook om Jupiter op diens plaats, d.i. op het kapitool, te vereeren.</note>.</verse> 


<verse osisID="Dan.11.39"> En hij zal het doen om de Maozim te beschutten met een vreemden god, dien hij heeft leeren kennen<note n="4175">Om de versterkingen van zijn land onder de beschutting van Jupiter te stellen, dien hij te Rome had leeren kennen.</note>, en hij zal veel eer bewijzen en hun macht geven over velen en het land voor niets uitdeelen<note n="4176">Hebr.: ‘en aan degenen, die hij erkent (als getrouw aan hem en aan zijnen Jupiter), zal hij veel eer bewijzen en hun macht geven over velen (zoo stelde hij b.v. zijne handlangers Jason en Menelaüs aan tot hoogepriesters, II Mach. IV 10, 24) en onder hen tot belooning het land uitdeelen’. Zie I Mach. III 36.</note>.</verse>

<verse osisID="Dan.11.40"> En op den bepaalden tijd<note n="4177">Hebr.: ‘op den tijd van het einde’, d.i. aan het einde van het tijdperk, waarover hier gehandeld is; zie VIII noot 18. De profeet vat (v. 40-45) in het kort samen wat in v. 22-39 gezegd is van Antiochus' optreden tegen Egypte en Israël. Sommigen zien hier een vierden krijgstocht tegen Egypte voorspeld. Doch hiervan zwijgen de Boeken der Machabeën en de ongewijde geschiedenis; zulk een krijgstocht is ook niet waarschijnlijk, omdat de Romeinen hem voorgoed uit Egypte verjaagd hadden.</note> zal de koning van het zuiden tegen hem strijden, en als een stormwind zal de koning van het noorden tegen hem opkomen met wagens en met ruiters en met eene groote vloot; en hij zal in de landen<note n="4178">In de landen, welke het leger op zijnen tocht van Syrië naar Egypte doortrok.</note> vallen en ze vertrappen en doortrekken.</verse>

<verse osisID="Dan.11.41"> En hij zal komen in het heerlijke land<note n="4179">In Palestina; zie VIII noot 9.</note> en vele (landen<note n="4180">De H. Hiëronymus vertaalde niet multae, doch multi, te weten vele bewoners.</note>) zullen bezwijken; doch deze alleen zullen aan zijne hand ontkomen: Edom en Moab en de hoofdmacht der kinderen van Ammon<note n="4181">De oude vijanden van Israël blijven gespaard, waarschijnlijk omdat zij Antiochus' zaak dienden.</note>.</verse>

<verse osisID="Dan.11.42"> En hij zal zijne hand uitstrekken naar de landen, en het land Egypte zal het niet ontkomen.</verse>

<verse osisID="Dan.11.43"> En hij zal zich meester maken van de schatten van goud en zilver en van alle kostbaarheden van Egypte; ook Libyë en Ethiopië zal hij doortrekken<note n="4182">Hebr.: ‘En Loebim en Koesjim zijn op zijne schreden’, d.i. volgen zijn leger als hulptroepen. Deze twee volksstammen (zie Jer. XLVI noot 11( dienden gewoonlijk in het Egyptische leger (zie II Par. XII 3; XVI 8), aan welks hoofd Antiochus zich wellicht gesteld had onder voorwendsel van de belangen van den jeugdigen Ptol. Philometor te behartigen. Zie v. 24-28.</note>.</verse> 


<verse osisID="Dan.11.44"> En een gerucht van het oosten en van het noorden zal hem verontrusten; en hij zal komen met eene groote menigte om te verdelgen en velen om te brengen<note n="4183">Waarschijnlijk een gerucht betreffende de opstanden der Parthen en Armeniërs, tegen wie Antiochus op het einde van zijn leven te strijden had; zie I Mach. III 37. Intusschen verdrukten zijne veldheeren het volk Gods in Palestina; hierop schijnt de profetie in v. 45 te wijzen.</note>.</verse>

<verse osisID="Dan.11.45"> En hij zal zijne tent opslaan te Apadno tusschen de zeeën op den heerlijken en heiligen berg; en hij zal komen tot op diens top, en niemand zal hem helpen<note n="4184">Apadno is geen eigennaam, doch beteekent: ‘zijn paleis’. Hebr.: ‘hij (d.i. zijne veldheeren namens hem) zal de tenten van zijn paleis (d.i. zijne ruime en als een paleis ingerichte veldtenten) opslaan’ tusschen de zeeën (de Middellandsche en de Doode Zee) op den heiligen berg, den tempelberg Sion; ‘en hij zal aan zijn einde komen, en niemand zal hem helpen’; m.a.w. Antiochus zal tot straf van zijne goddelooze aanslagen tegen het volk en het heiligdom Gods een ellendigen dood sterven. Zie VIII 25 en vgl. I Mach. VI 12, 13; vooral II Mach. IX 5-28.</note>.</verse>

</chapter>


<chapter osisID="Dan.12">
 

<title>Hoofdstuk XII.</title><p>Zegepraal van Gods volk in de opstanding (v. 1-3). Slotwoorden tot Daniël (v. 4-13).</p>


<verse osisID="Dan.12.1"> Te dien tijde nu zal Michaël zich verheffen, de groote vorst, die voor de kinderen van uw volk staat<note n="4185">De profetie bemoedigt het door Antiochus vervolgde Israël. Michaël (zie X 13, 21), die als schutsengel staat ter verdediging der kinderen van uw volk, zal zich tot bescherming en verlossing verheffen. Zie II Mach. III 26 en X 29 en XI 8, hoe Gods engelen zijn volk zichtbaar beschermden.</note>; en er zal een tijd komen<note n="4186">Hebr. en naar de vertaling van Theodotion: ‘en er zal een tijd van verdrukking komen’, te weten na dien tijd van verdrukking, waarbij Michaël als helper optreedt. Zij zal al de vorige verdrukkingen, welke ooit geweest zijn, in gruwzaamheid verre overtreffen. Waarschijnlijk is hiermede de verdrukking bedoeld, welke de ‘kleine hoorn’ van VII 20-26, de vervolger, van wien Antiochus een profetisch beeld was, de Antichrist, aan Gods volk zal aandoen op het einde der tijden. Deze vervolging wordt Matth. XXIV 21 met ongeveer dezelfde woorden aangekondigd.</note>, hoedanig er geen geweest is sinds er volken begonnen te bestaan tot op dien tijd toe. En te dien tijde zal uw volk gered worden, al wie geschreven wordt bevonden in het boek<note n="4187">Uw volk, te weten al wie geschreven is enz. Zie voor het boek, het boek des levens, Exod. XXXII noot 28; vgl. Apoc. XX 12. In welken zin Gods getrouwe dienaren zullen gered worden, verklaart de engel in v. 2.</note>.</verse> 


<verse osisID="Dan.12.2"> En velen van hen, die slapen in het stof der aarde, zullen ontwaken, anderen ten eeuwigen leven en anderen ten smaad, opdat zij dien zien voor immer<note n="4188">Hebr.: ‘en anderen tot smaad en tot eeuwig afgrijzen’. Die slapen in het stof der aarde, zijn al de gestorvenen, zoowel de vervolgden als de vervolgers. Zij allen, die velen zijn, zullen bij de algemeene verrijzenis ontwaken om voor eeuwig loon of straf naar hunne werken te ontvangen. Vgl. Matth. XXV 46, vooral Joan. V 29.</note>.</verse>

<verse osisID="Dan.12.3"> Die echter verstandigen waren, zullen blinken als de glans van het uitspansel; en die velen tot de gerechtigheid onderwijzen, als de sterren in de immerdurende eeuwigheden<note n="4189">Een hoogere graad van heerlijkheid wordt beloofd aan degenen, die verstandigen (zie XI 33) waren, d.i. zich onderscheiden hebben door eene werkdadige kennis van God. Door den glans hunner verheerlijkte lichamen zullen zij blinken als de glans enz.; vgl. Exod. XXIV 10. Nog helderder glans (als de sterren) zullen zij verspreiden, die velen tot den staat der gerechtigheid door woord en voorbeeld zullen onderwezen hebben, en dat voor eeuwig en immer. Vgl. Matth. XIII 43, alwaar dit aan al ‘de gerechten’ beloofd wordt.</note>.</verse>

<verse osisID="Dan.12.4"> Gij nu, Daniël, sluit de woorden op en verzegel het boek tot op den bepaalden tijd<note n="4190">Sluit de woorden op, te weten de godspraak van XI 2 - XII 3; zie VIII noot 30. Verzegel tot bewijs der echtheid het boek dezer godspraak (Hebr.) ‘tot aan den tijd van het einde’ of van de vervulling; zie VIII 17.</note>; velen zullen het doorloopen en de kennis zal vermeerderd worden<note n="4191">De velen, die de profetie aandachtig doorloopen, Hebr. ‘doorvorschen’, zullen daardoor onderricht en voor den tijd der vervulling gewaarschuwd en versterkt worden.</note>.</verse>

<verse osisID="Dan.12.5"> En ik, Daniël, ik zag, en zie, als twee anderen stonden er, de een aan deze zijde op den oever der rivier en de ander aan gene zijde op den anderen oever der rivier<note n="4192">Tot besluit bekomt Daniël een nieuw profetisch gezicht. Twee andere (het woordje als staat noch in het Hebr. noch in de andere oude vertalingen) engelen verschenen en plaatsten zich aan weerszijden van de beide oevers der rivier, den Tigris (zie X 4), als getuigen van den eed, dien de engel van Daniël gaat zweren.</note>.</verse>

<verse osisID="Dan.12.6"> En ik zeide tot den man, die in linnen gekleed was, die boven de wateren der rivier stond<note n="4193">Tot den engel, die tot dusver tot Daniël gesproken had; zie X 5.</note>: Tot hoelang (toeft) het einde van deze wonderbare dingen<note n="4194">Tot hoelang zal het duren, eer het einde, d.i. de vervulling, van deze wonderbare dingen of van deze geheimzinnige gezichten (XI 2 - XII 3) zal komen?</note>?</verse> 


<verse osisID="Dan.12.7"> En ik hoorde den man, die in linnen gekleed was, die boven de wateren der rivier stond, nadat hij zijne rechter- en linkerhand had opgeheven ten hemel en gezworen had bij den levende in eeuwigheid<note n="4195">De engel van Daniël heft beide handen ten hemel op tot plechtiger en krachtiger bevestiging der bezworen waarheid (vgl. Deut. XXXII 40; Ez. XX 5).</note>, dat het tot een tijd en tijden en een halven tijd zijn zal<note n="4196">Zie VII 25 dezelfde tijdsbepaling, die hier door de volgende woorden nader wordt aangeduid.</note>. En wanneer de verstrooiing der hand van het heilige volk voltrokken is, zal dit alles vervuld worden<note n="4197">De verstrooiing, Hebr.: ‘de verbreking’, der hand is de vernietiging der macht van het heilige volk. Hiermede is gedoeld op de allerergste ellende, waarover v. 1b handelt. Zie noot 2.</note>.</verse>

<verse osisID="Dan.12.8"> En ik hoorde het, en ik verstond het niet. En ik zeide: Mijn heer, wat zal er nadien geschieden<note n="4198">Hebr.: ‘Wat zal van die (wonderbare dingen, v. 6) het einde zijn’? Dezelfde vraag als in v. 6 wordt met andere woorden herhaald.</note>?</verse>

<verse osisID="Dan.12.9"> En hij zeide: Ga heen, Daniël, want gesloten en verzegeld zijn de woorden tot aan den bepaalden tijd<note n="4199">Hebr.: ‘tot aan den tijd van het einde’, zie noot 6. Door dit ontwijkend antwoord weigert de engel eene nadere verklaring te geven.</note>.</verse>

<verse osisID="Dan.12.10"> Velen zullen uitgelezen en gereinigd en als vuur beproefd worden; en de goddeloozen zullen goddeloos handelen, en geene goddeloozen zullen het verstaan, maar de verstandigen zullen het verstaan<note n="4200">Zie XI 35. Als vuur staat in geen anderen tekst. De goeden zullen door de verdrukking gelijk goud in het vuur beproefd worden. Met dit doel laat God toe, dat de goddelooze verdrukkers van zijn volk goddeloos handelen, zonder dat zij verstaan, waartoe die verdrukking naar Gods raadsbesluit strekt. Dit verstaan alleen de verstandigen; zie noot 5.</note>.</verse>

<verse osisID="Dan.12.11"> En van den tijd af, dat het altoosdurende offer opgeheven en de gruwel ter verwoesting opgericht zal worden<note n="4201">In plaats van het altoosdurende offer zal de gruwel der verwoesting worden opgericht; zie VIII 13 en XI 31. Dit geschiedde, naar I Mach. I 57, den vijftienden der maand Casleu van het jaar 145 der Seleucidische tijdrekening, d.i. in December van het jaar 168 v.Chr.</note>, zullen er duizend tweehonderd negentig dagen zijn<note n="4202">Volgens VIII 14 zal het geheele tijdperk der vervolging twee duizend driehonderd dagen duren. Hier zijn duizend tweehonderd negentig dagen geteld, wellicht het tijdperk, gedurende hetwelk de vervolging het hevigst zou zijn.</note>.</verse>

<verse osisID="Dan.12.12"> Gelukkig hij, die wacht en komt tot duizend driehonderd vijf en dertig dagen<note n="4203">Vijf en veertig dagen na het in v. 11 gestelde tijdperk. Gelukkig, want dan zal een betere tijd aanvangen of ten minste de dageraad der verlossing aanbreken. Vgl. I Mach. VI 55-61.</note>.</verse>


<verse osisID="Dan.12.13"> Gij echter, ga heen naar hetgeen voorbeschikt is<note n="4204">Hebr.: ‘naar het einde’ van uw leven.</note>; en gij zult rusten en opstaan voor uw aandeel op het einde der dagen<note n="4205">Gij zult rusten in uw graf en opstaan bij de algemeene verrijzenis om het voor u bestemde aandeel op het einde der dagen te ontvangen. Hiermede geeft de engel te kennen, dat de profeet de voorspelde verdrukkingen niet zal beleven.</note>. 

<hi type="italic">Tot hiertoe lezen wij Daniël op de Hebreeuwsche boekrol. Wat volgt tot aan het einde van het boek, is vertaald naar de uitgave van Theodotion</hi><note n="4206">Dit betreft de twee volgende deuterocanonieke hoofdstukken en is in de inleiding (bl. 794) verklaard.</note>.</verse>

</chapter>


<chapter osisID="Dan.13">
 

<title>Hoofdstuk XIII.</title>
<p>De kuische Susanna en de ontuchtige oudsten (v. 1-27); valsche aanklacht en veroordeeling (v. 28-41); Daniël redt de onschuldige en ontmaskert en veroordeelt de booswichten (v. 42-64).</p>


<verse osisID="Dan.13.1"> En er was een man, die woonde in Babylon, en zijn naam was Joakim<note n="4207">Wanneer Joakim in Babylon was gekomen, met Daniël in 605 of later met koning Joachin (IV Reg XXIV 15), is onbekend. - Volgens de geschiedkundige volgorde moet dit verhaal waarschijnlijk tusschen hoofdstuk I en II of achter hoofdstuk II geplaatst worden. Zie de inleiding bl. 794.</note>;</verse>

<verse osisID="Dan.13.2"> en hij nam eene vrouw, met name Susanna, de dochter van Helcias, schoon uitermate en God vreezende<note n="4208">De Hebr. naam Susanna beteekent ‘lelie’ en wijst op hare schoonheid en kuischheid. De naam Helcias werd gedragen door verscheiden priesters (vgl. IV Reg. XVIII 18; XXII 8, 12; Jer. I 1). Volgens de Syrische vertaling was ook deze Helcias uit den stam Levi.</note>;</verse>

<verse osisID="Dan.13.3"> want daar hare ouders gerechtig waren, hadden zij hare dochter onderwezen naar de wet van Moses.</verse>

<verse osisID="Dan.13.4"> Joakim nu was zeer rijk en had eenen boomgaard, belendend aan zijn huis; en bij hem stroomden de Judeërs bijeen, omdat hij de aanzienlijkste van allen was<note n="4209">Voor boomgaard heeft het Grieksch ‘paradeisos’, dat lusthof beteekent. - De Judeesche ballingen konden zich in Chaldea vaste bezittingen verwerven; dit blijkt uit de geschiedenis van Tobias; vgl. Jer. XXIX 5. Voor hunne burgerlijke en godsdienstige rechtzaken hadden zij eigen rechters, die wellicht door de Chaldeeuwsche overheid werden aangewezen.</note>.</verse> 


<verse osisID="Dan.13.5"> En er werden uit het volk twee oudsten tot rechters aangesteld in dat jaar, zoodanigen, van wie de Heer gezegd heeft: De ongerechtigheid is uitgegaan van Babylon uit de oudsten, de rechters, die geacht werden het volk te besturen<note n="4210">Dit woord des Heeren staat niet in de H. Schrift. De plaatsen, door sommigen aangehaald (Jer. XXIII 14 en XXIX 22), komen weinig of niet overeen. Naar eene Hebreeuwsche overlevering, waarvan Origines en de H. Hiëronymus gewagen, waren deze twee oudsten de in Jer. XXIX 22 genoemde booswichten Sedecias en Achab; doch hunne zonde en hunne straf waren beide verschillend van hetgeen hier van de ‘twee oudsten’ verhaald wordt.</note>.</verse>

<verse osisID="Dan.13.6"> Dezen bezochten dikwerf het huis van Joakim; en tot hen kwamen allen, die rechtzaken hadden.</verse>

<verse osisID="Dan.13.7"> Wanneer dan het volk op den middag vertrokken was, ging Susanna in den boomgaard van haren man en wandelde daarin.</verse>

<verse osisID="Dan.13.8"> En de oudsten zagen haar dagelijks daarheen gaan en wandelen; en zij ontbrandden in begeerte naar haar.</verse>

<verse osisID="Dan.13.9"> En zij verdierven hun verstand<note n="4211">Door hunne driften medegesleept, onderdrukten zij de stem der rede.</note> en wendden hunne oogen af om niet naar den hemel te zien en niet te denken aan de rechtvaardige strafgerichten.</verse>

<verse osisID="Dan.13.10"> Zij waren dan beiden gewond door liefde tot haar, en zij openbaarden elkander hunne pijn niet.</verse>

<verse osisID="Dan.13.11"> Want zij schaamden zich om aan elkander hunne begeerte te openbaren, daar zij verlangden bij haar te liggen.</verse>

<verse osisID="Dan.13.12"> En zij zochten dagelijks met meer drift haar te zien. En de eene zeide tot den anderen:</verse>

<verse osisID="Dan.13.13"> Laat ons naar huis gaan, want het is etenstijd. En heengaande scheidden zij van elkander.</verse>

<verse osisID="Dan.13.14"> En daar zij terugkeerden, kwamen zij bij elkaar; en wederzijds de reden vragende, bekenden zij hunne begeerte; en toen bepaal- den zij te zamen den tijd, waarop zij haar alleen konden vinden.</verse>

<verse osisID="Dan.13.15"> Het geschiedde nu, terwijl zij naar een geschikten dag uitzagen, dat zij eens, gelijk gisteren en eergisteren<note n="4212">Gelijk zij elken dag gewoon was te doen. Deze Hebreeuwsche zegswijze komt dikwijls voor; vgl. o.a. Gen. XXXI 2; Exod. IV 10.</note>, slechts met twee dienstmaagden aankwam en zich wilde baden in den boomgaard; want het was warm.</verse>

<verse osisID="Dan.13.16"> En er was aldaar niemand, behalve de twee oudsten, die zich verborgen hadden en haar beschouwden.</verse>

<verse osisID="Dan.13.17"> Zij zeide dan tot de dienstmaagden: Haalt mij olie en zalven<note n="4213">Reukwater, waarmede men zich na het baden placht te besproeien; vgl. Ruth III 3; II Reg. XII 20; Judith X 3.</note>, en sluit de poorten van den boomgaard, opdat ik mij bade.</verse>

<verse osisID="Dan.13.18"> En zij deden, gelijk zij bevolen had; en zij sloten de poorten van den boomgaard en gingen door eene achterpoort uit om te halen wat zij geboden had; en zij wisten niet, dat de oudsten zich daarbinnen verborgen hadden.</verse>

<verse osisID="Dan.13.19"> Toen nu de dienstmaagden waren uitgegaan, stonden de twee oudsten op en liepen naar haar toe en zeiden:</verse>

<verse osisID="Dan.13.20"> Zie, de poorten van den boomgaard zijn gesloten, en niemand ziet ons, en wij branden van begeerte naar u; daarom wees ons te wille en verzaam met ons.</verse>

<verse osisID="Dan.13.21"> Zoo gij echter weigert, zullen wij tegen u getuigen, dat een jonkman bij u geweest is en dat gij om die reden de dienstmaagden van u hebt weggezonden.</verse>

<verse osisID="Dan.13.22"> Susanna zuchtte en sprak: Benauwing omgeeft mij van alle zijden; want doe ik het, dan wacht mij de dood<note n="4214">Naar de Syrische vertalingen: ‘de dood vanwege den Heer’, d.i. de geestelijke dood der ziel; zie v. 23.</note>; doe ik het echter niet, dan zal ik aan uwe handen niet ontkomen.</verse>

<verse osisID="Dan.13.23"> Maar het is mij beter, zonder het te doen<note n="4215">Naar Theodotion: ‘als eene, die het niet gedaan heeft’, d.i. als eene onschuldige. - Naar de Septuag. verklaart Susanna, dat, wat zij ook doet, haar lot beslist is. Beter acht zij het niet te zondigen. Op haren dood zinnende, verwijderen zich de booswichten en gaan rechtstreeks naar het plein van de stad hunner inwoning (niet naar het huis van Joakim v. 28). Zij treden in tegenwoordigheid van het volk voor de rechters op en eischen, dat Susanna worde voorgebracht. - Wat in onzen tekst van v. 23 tot 27 volgt, staat niet in de Septuag.</note>, in uwe handen te vallen, dan te zondigen voor het aangezicht des Heeren.</verse>

<verse osisID="Dan.13.24"> En Susanna riep met luider stem, maar ook de oudsten riepen tegen haar in<note n="4216">Verontwaardiging veinzend om hare zonde en haar door hun geroep beschuldigend.</note>.</verse>

<verse osisID="Dan.13.25"> En één liep naar de poorten van den boomgaard en opende ze<note n="4217">Om waarschijnlijk te maken, dat haar medeplichtige hierdoor ontvlucht was.</note>.</verse>

<verse osisID="Dan.13.26"> Toen dan de dienstknechten des huizes het geroep in den boomgaard hoorden, stormden zij door de achterpoort aan om te zien wat er was.</verse>

<verse osisID="Dan.13.27"> Nadat nu de oudsten gesproken hadden, waren de dienstknechten zeer beschaamd; want nooit was iets dergelijks van Susanna gezegd. En de volgende dag kwam.</verse>

<verse osisID="Dan.13.28"> En toen het volk<note n="4218">Theodotion: ‘En het geschiedde des anderen daags, toen het volk’ enz.</note> bij haren man Joakim gekomen was, kwamen ook de twee oudsten, vol van het booze opzet tegen Susanna om haar ter dood te brengen.</verse>

<verse osisID="Dan.13.29"> En zij zeiden in tegenwoordigheid van het volk: Zendt om Susanna, de dochter van Helcias, de vrouw van Joakim. En aanstonds zonden zij.</verse>

<verse osisID="Dan.13.30"> En zij kwam met hare ouders en kinderen en al hare verwanten<note n="4219">Naar de Septuag. kwam zij, met hare ouders, vijftig dienstknechten en dienstmaagden, vier kinderen, in hare aanminnelijke schoonheid.</note>.</verse>

<verse osisID="Dan.13.31"> Susanna nu was uitermate bevallig en schoon van gelaat.</verse>

<verse osisID="Dan.13.32"> Die booswichten dan bevalen haar te ontsluieren (want zij was gesluierd), om zich ook thans nog te verlustigen aan hare schoonheid.</verse>

<verse osisID="Dan.13.33"> Hare verwanten nu weenden en allen, die haar kenden.</verse>

<verse osisID="Dan.13.34"> De twee oudsten echter stonden op te midden van het volk en legden hunne handen op haar hoofd<note n="4220">Als getuigen en beschuldigers, naar Lev. XXIV 14 en Deut. XIII 9.</note>.</verse>

<verse osisID="Dan.13.35"> En weenend zag zij op naar den hemel<note n="4221">Naar de Septuag. bad zij reeds hier het gebed, dat de Vulgaat eerst in v. 42 volg. heeft.</note>; want haar hart bleef vertrouwen stellen op den Heer.</verse>

<verse osisID="Dan.13.36"> En de oudsten zeiden: Terwijl wij in den boomgaard alleen wandelden, kwam deze er met twee dienstmaagden in; en zij sloot de poorten van den boomgaard en zond de dienstmaagden van zich weg.</verse>

<verse osisID="Dan.13.37"> En tot haar kwam een jonkman, die zich verborgen had, en hij legde zich bij haar neder.</verse>

<verse osisID="Dan.13.38"> Wij nu, die in een hoek van den boomgaard waren, liepen op het zien van het misdrijf naar hen toe en zagen hen met elkander verzamen.</verse>

<verse osisID="Dan.13.39"> En hem konden wij wel niet grijpen, omdat hij sterker was dan wij en, na de poorten geopend te hebben, ontsnapte;</verse>

<verse osisID="Dan.13.40"> maar deze grepen wij, en wij vroegen haar, wie de jonkman was, en zij wilde het ons niet bekend maken: hiervoor zijn wij getuigen.</verse>

<verse osisID="Dan.13.41"> De menigte geloofde hen, omdat zij oudsten en rechters des volks waren; en zij veroordeelden haar ter dood<note n="4222">Volgens eene Syrische vertaling werd zij als overspelige (vgl. Ez. XVI 38, 40 en Joan. VIII 5) veroordeeld om gesteenigd te worden en op het negende uur uitgeleverd om van eene steile hoogte te worden neergeworpen. Het volk stroomde samen om getuige te zijn van die straf.</note>.</verse>

<verse osisID="Dan.13.42"> Susanna echter riep met luider stem en zeide: Eeuwige God, die het verborgene kent, die alles weet eer het geschiedt,</verse>

<verse osisID="Dan.13.43"> Gij weet, dat zij valsche getuigenis tegen mij hebben afgelegd; en zie, ik sterf, ofschoon ik niets gedaan heb van hetgeen dezen boosaardig tegen mij verzonnen hebben.</verse>

<verse osisID="Dan.13.44"> De Heer nu verhoorde hare stem.</verse>

<verse osisID="Dan.13.45"> En toen zij ter dood werd ge- leid, wekte de Heer den heiligen geest van een jeugdigen knaap, wiens naam was Daniël<note n="4223">Voor een jeugdigen knaap heeft het Grieksch ‘paidarion neôteron’; hiermede wordt niet zelden het Hebr. ‘naʽar’ vertaald, dat knaap en jongeling kan beteekenen; zie Jer. I noot 5. - Naar de Septuag. gaf een engel aan Daniël den geest des verstands om Susanna's onschuld te kennen en te openbaren.</note>.</verse>

<verse osisID="Dan.13.46"> En hij riep met luider stem: Ik ben onschuldig aan het bloed van haar!</verse>

<verse osisID="Dan.13.47"> En al het volk keerde zich tot hem en zeide: Wat is dat voor een woord, dat gij gesproken hebt?</verse>

<verse osisID="Dan.13.48"> En in hun midden staande sprak hij: Zijt gij zoo dwaas, kinderen van Israël, dat gij, zonder te oordeelen en zonder de waarheid te kennen, eene dochter van Israël veroordeeld hebt?</verse>

<verse osisID="Dan.13.49"> Keert terug naar de rechtbank, want eene valsche getuigenis hebben zij tegen haar afgelegd.</verse>

<verse osisID="Dan.13.50"> Het volk keerde dan haastig terug, en de oudsten zeiden tot hem: Kom en neem plaats in ons midden en licht ons in; want God heeft u de eerwaardigheid van den hoogen ouderdom geschonken<note n="4224">De oudsten, die hier spreken, zijn anderen dan de twee booswichten. De eerwaardigheid van den hoogen ouderdom beteekent een bezadigd oordeel en rijpheid des verstands, gelijk tot het rechtspreken gevorderd wordt.</note>!</verse>

<verse osisID="Dan.13.51"> En Daniël zeide tot hen: Scheidt hen verre van elkander, en ik zal hen oordeelen.</verse>

<verse osisID="Dan.13.52"> Toen zij dan van elkander waren gescheiden, riep hij den éénen van nen en zeide tot hem: Gij, vergrijsd in booze dagen, nu zijn uwe zonden gekomen<note n="4225">Gekomen tot de volheid der maat.</note>, die gij voorheen bedreven hebt,</verse>

<verse osisID="Dan.13.53"> toen gij onrechtvaardige vonnissen veldet, onschuldigen verdruktet en schuldigen vrijspraakt, ofschoon de Heer zegt: Den onschuldige en gerechte zult gij niet dooden!</verse>

<verse osisID="Dan.13.54"> Nu dan, indien gij haar gezien hebt, zeg onder welken boom gij hen met elkander hebt zien spreken. En hij zeide: Onder eenen mastikboom<note n="4226">Eene boomsoort, waaruit de mastik, een welriekend hars, gewonnen wordt. Schinus is de Grieksche benaming van den boom, waarvoor de Itala het Latijnsche ‘lentiscus’ had.</note>.</verse> 


<verse osisID="Dan.13.55"> Daniël zeide dan: Goed hebt gij gelogen tegen uw eigen hoofd<note n="4227">d.i. Tot uw eigen verderf. Zijne leugen zal aanstonds blijken uit de tegenspraak van zijnen ambtgenoot.</note>; want zie, de engel Gods heeft van Hem bevel ontvangen en zal u middendoor klieven<note n="4228">M.a.w. de wraakengel zal het door God gevelde doodvonnis door de hand des volks voltrekken. Voor scindet, zal u klieven, heeft het Grieksch ‘schisei’, een woordspeling met ‘schinos’.</note>.</verse>

<verse osisID="Dan.13.56"> En nadat deze verwijderd was, beval hij den anderen te komen en zeide tot hem: Gij, zaad van Chanaän en niet van Juda<note n="4229">Om zijne bedorven zeden was hij eerder een zoon van Chanaän (vgl. Lev. XVIII 3; Sap. XII 3 volg.) dan van Juda; vgl. Ez. XVI 3, 45.</note>, de schoonheid heeft u verleid en de wellustigheid heeft uw hart bedorven!</verse>

<verse osisID="Dan.13.57"> Aldus deedt gijlieden aan de dochters van Israël, en uit vrees spraken zij met u<note n="4230">Om de volgende tegenstelling (maar eene dochter van Juda) zijn waarschijnlijk de dochters van het vroegere Tienstammenrijk bedoeld. Wanneer en op welke wijze de oudsten met haar gezondigd hadden, is onbekend. Daniël schijnt echter op bepaalde feiten te doelen. Zij spraken met u, d.i. lieten zich met u in en bewilligden in uwe booze begeerten.</note>; maar eene dochter van Juda heeft uwe boosheid niet geduld.</verse>

<verse osisID="Dan.13.58"> Nu dan, zeg mij onder welken boom gij hen betrapt hebt, toen zij met elkander spraken. En hij zeide: Onder eenen steeneik<note n="4231">Voor het Grieksche prinos had de Itala het Latijnsche ‘ilex’, d.i. steeneik, eene altijd groene soort.</note>.</verse>

<verse osisID="Dan.13.59"> Daniël zeide dan tot hem: Goed hebt ook gij gelogen tegen uw eigen hoofd; want de engel des Heeren wacht u, het zwaard houdend, om u middendoor te houwen en ulieden te dooden<note n="4232">Gelijk in v. 54 en 55 ‘schinos’ en ‘schisei’, zoo komen hier ‘prinos’ en ‘prisai’ in klank overeen, en waarschijnlijk is alleen om wille der woordspeling die wijze van terechtstelling op beide plaatsen genoemd. Om deze woordspeling in den Griekschen tekst van Theodotion en van de Septuagint meenen sommigen, dat de oorspronkelijke tekst van dit verhaal het Grieksch is. Doch ook in eene vertaling kunnen woordspelingen gemaakt worden; vgl. Gen. II 23; Jer. I 11, 12; Matth. XVI 18 in de Vulgaat. Waarschijnlijk had de Hebr. grondtekst deze of eene dergelijke woordspeling, welke de Grieksche vertaler, wellicht door eene vrije overzetting, heeft nagevolgd.</note>.</verse>

<verse osisID="Dan.13.60"> De geheele vergadering riep daarop met luider stem; en zij zegenden God, die redt wie op Hem vertrouwen.</verse>

<verse osisID="Dan.13.61"> En gezamenlijk verhieven zij</verse> 
<verse osisID="Dan.13.1">zich tegen de twee oudsten (want Daniël had hen uit hun eigen mond overtuigd, dat zij valsche getuigenis hadden afgelegd), en zij deden aan hen, gelijk zij slecht gehandeld hadden tegen den evenmensch,</verse>

<verse osisID="Dan.13.62"> om te doen naar de wet van Moses<note n="4233">Naar de wet der wedervergelding van Deut. XIX 18, 19 ondergingen zij de straf der steeniging, welke zij voor Susanna hadden bestemd.</note>; en zij doodden hen, en het onschuldige bloed werd gered op dien dag.</verse>

<verse osisID="Dan.13.63"> Helcias nu en zijne vrouw loofden God om hunne dochter Susanna, te zamen met Joakim, haren man, en met al de verwanten, omdat er niets schandelijks aan haar bevonden was<note n="4234">Door hare heldhaftige beoefening van de kuischheid heeft Susanna in de geschiedenis eene plaats naast den heiligen aartsvader Joseph en verwierf zij den eernaam van de kuische Susanna.</note>.</verse>

<verse osisID="Dan.13.64"> Daniël echter werd groot in de oogen des volks van dien dag af en daarna.</verse>

<verse osisID="Dan.13.65"> En koning Astyages werd verzameld tot zijne vaderen, en Cyrus, de Pers, aanvaardde diens koninkrijk<note n="4235">Dit vers staat in de Grieksche vertaling van Theodotion, in de Syrische en de Arabische vertalingen aan het begin van hoofdstuk XIV. Tot het verhaal van Susanna behoort het niet. Want Daniël, die in 605 in Babylon was gekomen, was geen ‘jeugdige knaap’ (v. 45), ook niet in den zin van noot 17, toen koning Astyages enz. Want Astyages werd door Cyrus in 550 v.Chr. overwonnen. Volgens Herodotus I 130 ‘deed Cyrus aan Astyages verder geen leed, en hij hield hem bij zich tot aan zijnen dood’. Wellicht heeft Cyrus hem den titel van ‘koning der Meden’ gelaten en dien eerst bij den dood van Astyages zelf aangenomen. Zie V noot 21 en VI noot 1. - De Septua-gint heeft dit bericht in VI 28; alleen verwisselt zij ‘Astyages’ met ‘Darius’; zie VI noot 19. Daarom meenen sommigen, dat het volgende, met dit bericht samenhangende verhaal van ‘Bel en de draak’ oorspronkelijk achter hoofdstuk VI gestaan heeft.</note>.</verse>

</chapter>


<chapter osisID="Dan.14"> 
 

<title>Hoofdstuk XIV.</title>
<p>Bel en de draak. Daniël ontmaskert het bedrog der priesters van Bel en vernielt dezen afgod (v. 1-21). Hij doodt den draak; in den leeuwenkuil geworpen, wordt hij door God gespijsd en gered (v. 22-42).</p>


<verse osisID="Dan.14.1"> Daniël nu was een dischgenoot des konings en geëerd boven al zijne vrienden<note n="4236">Het opschrift der Septuagint: ‘Uit de profetie van Ambakoem (d.i. Habacuc), zoon van Jesus, uit den stam Levi’, is waarschijnlijk onecht; daartoe heeft vermoedelijk v. 32 aanleiding gegeven. Verder heeft de Septuagint in v. 1: ‘Een zeker priester met name Daniël, zoon van Habal, was dischgenoot des konings’. Doch naar I 6 was de profeet Daniël uit den stam Juda en geen priester uit den stam Levi. Het Grieksche ‘hiëreus’ (d.i. priester) kan echter de vertaling zijn van het Hebr. ‘kohen’, dat een enkelen keer ‘eerste dienaar des konings’ beteekent; zie Gen. XIV noot 10 aan het einde. Daniël was een dischgenoot des konings, zijn gunsteling. De koning is, naar XIII 65, waarschijnlijk Cyrus.</note>.</verse>

<verse osisID="Dan.14.2"> Er was ook een afgod bij de Babyloniërs, Bel geheeten<note n="4237">Zie voor Bel, den Babylonischen hoofdgod, Is. XLVI noot 1.</note>; en voor hem werden elken dag besteed twaalf artaben tarwebloem en veertig schapen en zes kruiken wijn<note n="4238">De artabe is eene Perzische maat van ruim een halven hectoliter. Naar de Septuag. niet veertig, maar ‘vier’ schapen; voor wijn heeft de Codex Chisianus ‘olie’ en voor kruik heeft het Grieksch ‘metrete’ (zie Joan. II 6), waarschijnlijk eene maat van ruim 39 liters. Het aanrichten van maaltijden voor godenbeelden was naar de oude geschiedschrijvers en de Babylonische opschriften aldaar gebruikelijk.</note>.</verse>

<verse osisID="Dan.14.3"> Ook de koning vereerde hem en ging hem alle dagen aanbidden<note n="4239">Ook uit de opschriften blijkt, dat Cyrus de Babylonische goden vereerde.</note>; Daniël echter aanbad zijnen God. En de koning zeide tot hem: Waarom aanbidt gij Bel niet?</verse>

<verse osisID="Dan.14.4"> En hij antwoordde en sprak tot hem: Omdat ik geene met de hand gemaakte afgoden vereer, maar den levenden God, die den hemel en de aarde geschapen heeft en macht heeft over alle vleesch<note n="4240">Eene Hebreeuwsche zegswijze. In de vertaling van Theodotion beginnen de vier eerste verzen op Hebreeuwsche wijze met het voegwoord en.</note>.</verse>

<verse osisID="Dan.14.5"> En de koning zeide tot hem: Dunkt u niet, dat Bel een levende God is? Ziet gij dan niet, hoeveel hij dagelijks eet en drinkt?</verse>

<verse osisID="Dan.14.6"> En Daniël zeide lachend: Bedrieg u niet, o koning; want deze is van binnen leem en van buiten koper<note n="4241">Vgl. Is. XLIV 12 volg.; Jer. X 4, 5, 9; Bar. VI 50.</note>, en hij heeft nog nooit gegeten.</verse>

<verse osisID="Dan.14.7"> En in toorn ontstekend, ontbood de koning diens priesters en sprak tot hen: Indien gij mij niet zegt, wie deze gerechten eet, zult gij sterven.</verse>

<verse osisID="Dan.14.8"> Indien gij echter aantoont, dat Bel ze eet, zal Daniël sterven, omdat hij gelasterd heeft tegen Bel. En Daniël zeide tot den koning: Het geschiede naar uw woord!</verse>

<verse osisID="Dan.14.9"> De priesters van Bel nu waren zeventig in getal, behalve de vrouwen en de kleinen en de kinderen<note n="4242">Naar het Grieksch: ‘behalve de vrouwen en de kinderen’.</note>. En de koning kwam met Daniël in den tempel van Bel.</verse>

<verse osisID="Dan.14.10"> En de priesters van Bel zeiden: Zie, wij gaan naar buiten; en gij, o koning, zet de spijzen op en meng den wijn<note n="4243">Het mengen van wijn met water was naar Prov. IX 2, 5 ook bij de Hebreërs in gebruik.</note> en sluit de deur en verzegel die met uwen ring.</verse>

<verse osisID="Dan.14.11"> En wanneer gij morgen vroeg binnenkomt en niet bevindt, dat alles is opgegeten door Bel, zullen wij den dood sterven, of wel Daniël, die gelogen heeft tegen ons.</verse>

<verse osisID="Dan.14.12"> Zij toch telden het niet, omdat zij onder de tafel een verborgen ingang gemaakt hadden en daardoor steeds binnenkwamen en het verslonden<note n="4244">Zeker van het welslagen hunner gewone list, vreesden zij de bedreiging des konings niet.</note>.</verse>

<verse osisID="Dan.14.13"> Het geschiedde dan, nadat zij waren heengegaan, dat de koning de spijzen opzette voor Bel; Daniël gaf bevel aan zijne dienstknechten, en zij brachten asch, en hij strooide die door geheel den tempel voor de oogen des konings; en uitgaande sloten zij de deur, en ze met den ring des konings<note n="4245">Naar de Septuag. ook met den ring van eenige voorname priesters. Vgl. VI 17.</note> verzegeld hebbende, gingen zij heen.</verse>

<verse osisID="Dan.14.14"> De priesters nu kwamen des nachts volgens hunne gewoonte met hunne vrouwen en kinderen binnen; en zij aten en dronken alles op.</verse>

<verse osisID="Dan.14.15"> De koning nu stond bij het eerste morgenlicht op en Daniël met hem.</verse>

<verse osisID="Dan.14.16"> En de koning zeide: Zijn de zegels ongeschonden, Daniël? En hij antwoordde: Ongeschonden, koning!</verse>

<verse osisID="Dan.14.17"> En zoodra de koning, na de deur geopend te hebben, de tafel had beschouwd, riep hij met luider stem: Groot zijt gij, Bel, en bij uis geenerlei bedrog!</verse>

<verse osisID="Dan.14.18"> En Daniël lachte en hield den koning terug, opdat hij niet zou binnentreden; en hij zeide: Bezie den vloer; geef acht, wiens voetstappen dit zijn!</verse>

<verse osisID="Dan.14.19"> En de koning zeide: Ik zie de voetstappen van mannen en vrouwen en kinderen. En de koning ontstak in toorn.</verse>

<verse osisID="Dan.14.20"> Toen greep hij de priesters en hunne vrouwen en kinderen; en zij toonden hem de verborgen ingangen, waardoor zij binnenkwamen en verslonden wat op de tafel stond<note n="4246">Naar de Septuag. begaf de koning zich ook naar het huis, waar de priesters plachten bijeen te komen, en vond er een gedeelte van de spijzen en den wijn. Daniël echter toonde den koning de verborgen ingangen.</note>.</verse>

<verse osisID="Dan.14.21"> Derhalve bracht de koning hen ter dood en gaf Bel over in de macht van Daniël; en deze vernielde hem en zijnen tempel<note n="4247">De Septuag. verhaalt dit eenigszins anders: de koning zelf joeg de priesters uit het heiligdom, gaf hen over in de handen van Daniël, schonk aan dezen wat men voor Bel placht te besteden en vernielde den afgod. Van de vernieling des heiligdoms wordt in de Septuag. niet gesproken. Dit heiligdom bestond volgens Herodotus (I 181 en 183) uit velerlei gebouwen, o.a. uit acht op elkander gebouwde torens; in den bovensten toren was een tempel en een andere tempel beneden, waar het beeld stond. Deze laatste tempel wordt waarschijnlijk door Theodotion en de Vulgaat bedoeld. Het heiligdom bestond nog in latere tijden en werd volgens Herodotus (t.a.p.) door Xerxes geplunderd.</note>.</verse>

<verse osisID="Dan.14.22"> En er was in die plaats een groote draak, en de Babyloniërs vereerden hem<note n="4248">Hiermede begint het tweede verhaal, dat in het Ambrosiaansche handschrift der Septuagint tot opschrift heeft: ‘De draak’. De draak of de slang werd van de oudste tijden af in Babylonië vereerd; dit getuigen de Babylonische opschriften en voorstellingen. - In die plaats, waarschijnlijk in het heiligdom van Bel.</note>.</verse>

<verse osisID="Dan.14.23"> En de koning zeide tot Daniël: Zie, nu kunt gij niet zeggen, dat deze geen levende god is; aanbid hem dan<note n="4249">Septuag. en Theodotion: ‘Zegt gij, dat ook deze van koper is? Zie, hij leeft en eet en drinkt. Gij kunt niet zeggen, dat deze’ enz.</note>.</verse>

<verse osisID="Dan.14.24"> En Daniël zeide: Den Heer, mijnen God, aanbid ik; want Hij is de levende God; deze echter is niet de levende God.</verse>

<verse osisID="Dan.14.25"> Gij nu, koning, geef mij macht, en ik zal den draak dooden zonder zwaard en stok<note n="4250">Men meende (volgens Eusebius, Praepar. Evang. I 10), dat de slang niet kon sterven tenzij door geweld. Hierom wellicht spreekt Daniël aldus.</note>. En de koning zeide: Ik geef ze u.</verse>

<verse osisID="Dan.14.26"> Daniël nam dan pek en vet en haar en kookte dit te zamen; en hij maakte er koeken van en stak die in den muil van den draak, en de draak berstte<note n="4251">Met honigkoeken werd de slang in het heiligdom van den Atheenschen burcht gevoed (Herod. VIII 41). Doch de koeken van Daniël waren eene onverteerbare spijs, die aan keel en ingewanden bleef kleven en den draak deed bersten.</note>. En hij zeide: Ziedaar, dien gij vereerdet!</verse>

<verse osisID="Dan.14.27"> Toen nu de Babyloniërs dit vernamen, waren zij zeer vergramd; en samenscholende tegen den koning, zeiden zij: De koning is een Jood geworden! Bel heeft hij vernield, den draak omgebracht en de priesters gedood!</verse>

<verse osisID="Dan.14.28"> En toen zij bij den koning gekomen waren, zeiden zij: Lever ons Daniël uit; anders brengen wij u en uw huis ter dood<note n="4252">Hoezeer de Babyloniërs tot opstand tegen de vreemde overheerschers geneigd waren, leert hun herhaald verzet tegen het Assyrische en later tegen het Perzische gezag.</note>.</verse>

<verse osisID="Dan.14.29"> De koning zag dan, dat zij geweldig bij hem aandrongen; en door den nood gedwongen leverde hij hun Daniël uit.</verse>

<verse osisID="Dan.14.30"> En zij wierpen hem in den leeuwenkuil<note n="4253">Vgl. VI noot 7.</note>; en hij was daar zes dagen.</verse>

<verse osisID="Dan.14.31"> In den kuil nu bevonden zich zeven leeuwen; en men gaf hun dagelijks twee lichamen<note n="4254">Lichamen van ter dood veroordeelden.</note> en twee schapen; en toen gaf men ze hun niet, opdat zij Daniël zouden verslinden.</verse> 


<verse osisID="Dan.14.32"> Habacuc nu, de profeet, was in Judea<note n="4255">Deze Habacuc is waarschijnlijk verschillend van den profeet, wiens Profetie tot de Kleine Profeten wordt gerekend. Zie de inleiding op Habacuc. Niettemin noemt hem Theodotion met het artikel de profeet.</note>; en hij had een moes gekookt en brood gebrokt in een schotel<note n="4256">De Septuagint spreekt ook van een kruik met gemengden wijn.</note>; en hij ging naar het veld om het den maaiers te brengen.</verse>

<verse osisID="Dan.14.33"> En de engel des Heeren zeide tot Habacuc: Breng het maal, dat gij hebt, naar Babylon aan Daniël, die in den leeuwenkuil is.</verse>

<verse osisID="Dan.14.34"> En Habacuc zeide: Heer, Babylon heb ik niet gezien, en den kuil ken ik niet.</verse>

<verse osisID="Dan.14.35"> En de engel des Heeren greep hem bij zijne kruin en droeg hem bij zijn hoofdhaar, en met de snelheid van zijnen geest plaatste hij hem in Babylon boven den kuil<note n="4257">Met de snelheid, welke hem, als aan eenen geest, eigen is. Zie III Reg. XVIII 12 en IV Reg. II 11, 16; vgl Matth. IV 5, 8 en Act. VIII 39, 40.</note>.</verse>

<verse osisID="Dan.14.36"> En Habacuc riep, zeggende: Daniël, dienstknecht van God, neem het maal, dat God u zendt.</verse>

<verse osisID="Dan.14.37"> En Daniël zeide: Gij zijt mij indachtig geweest, o God, en Gij hebt degenen, die U liefhebben, niet verlaten.</verse>

<verse osisID="Dan.14.38"> En Daniël stond op en at. De engel des Heeren nu bracht Habacuc oogenblikkelijk terug op zijne plaats.</verse>

<verse osisID="Dan.14.39"> De koning kwam dan op den zevenden dag om Daniël te beweenen; en hij kwam bij den kuil en zag er in, en zie, Daniël was gezeten in het midden der leeuwen<note n="4258">In het midden der leeuwen staat alleen in de Vulgaat.</note>.</verse>

<verse osisID="Dan.14.40"> En de koning riep uit met luider stem, zeggende: Groot zijt Gij, Heer, de God van Daniël! En hij trok hem uit den leeuwenkuil.</verse>

<verse osisID="Dan.14.41"> Degenen echter, die de oorzaak van zijn verderf waren geweest, wierp hij in den kuil, en in een oogenblik werden zij verslonden voor zijne oogen.</verse>

<verse osisID="Dan.14.42"> Toen zeide de koning: Dat alle bewoners op de geheele aarde den God van Daniël duchten; want Hij is een redder, Hij doet teekenen en wonderen op de aarde; Hij, die Daniël gered heeft uit den leeuwenkuil<note n="4259">Dit vers is uit VI 26, 27 overgenomen en staat niet in het Grieksch.</note>.</verse>

</chapter>
</div>
</div>
